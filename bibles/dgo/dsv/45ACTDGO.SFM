\id ACT
\ide UTF-8
\rem Copyright Information; Creative Commons Attribution-ShareAlike 4.0 License
\h प्रेरितों के कम
\toc1 प्रेरितों के कम
\toc2 प्रेरितों के कम
\toc3 प्रेरितों.
\mt1 प्रेरितों के कम
\c 1
\s पंछान कराना
\p
\v 1 ए थियुफिलुस, मैं पैली कताब उनै सारीयें गल्लें दे बारै च लिखी, जेड़ीयां यीशु शुरू थमां करदा ते सखांदा रिया\f + \fr 1:1 \ft लूका रचित सुसमाचार \f*
\v 2 ओस देन तकर जेलै ओ उनै प्रेरितें गी जिनेंगी ओनें चुने दा हा, पवित्र आत्मा थमां उक्म देईयै सोर्ग च उपर चुकया नेई गीया,
\v 3 ते यीशु दे दोख पोगने कोलां बाद मते सारे पक्के सवुतें कन्ने अपने आप गी जिंदा दसया, ते चली देन तकर ओ उनेंगी लबदा रेया, ते परमेसर दे राज दियां गल्लां करदा रेया।
\s पवित्र आत्मा लेई बायदा
\p
\v 4 ते चेलें कन्ने मिलीयै उनेंगी उक्म दित्ता, “यरूशलेम गी नेई छुड़ो, लेकन पिता दे ओस बायदे गी पूरा ओनें दा एन्तज़ार करदे रवो, जेसदी चर्चा तोस मेरे थमां सुनी चुके दे ओ।
\v 5 किके यूहन्ना ने तां पानी कन्ने पवित्रशनांन दित्ता ऐ, पर थुड़े दिने दे बाद तोस पवित्र आत्मा कन्ने पवित्रशनांन पागे।”
\p
\v 6 एस आसतै उनै किट्ठे ओईयै ओस कन्ने पूछ्या, “ए प्रभु, के तोस इसै बेलै इस्राएल दे राज दी पी सतापना करगे ओ?”
\v 7 ओनें उंदे कन्ने आखया, “उनै बेले जां कालें गी जानना, जिनेंगी पिता ने अपने अख्त्यार बेच रखा ऐ, तुसेंगी जानने दी जरुरत नेई।
\v 8 लेकन जेसलै पवित्र आत्मा थुआड़े उपर औग ओस बेलै तोस शक्ति पागे; ते यरूशलेम ते सारे यहूदीया ते सामरिया लाकें च, ते तरती दे खीरी तकर लोकें च मेरे गवाह ओगे।”
\s यीशु दा सोर्ग च जाना
\p
\v 9 ए आखीयै ओ उंदे दिखदे-दिखदे सोर्ग च चुकी लेता गीया, ते बदलें उसी उंदी अखीयाँ थमां शपाई लेता।
\v 10 ते ओदे जंदे बेलै जेलै ओ सोर्ग आली बखी दिखा दे हे, ओसलै दिखो, दो मनुक्ख चिट्टे कपड़े उंदे कोल आई खड़ोते,
\v 11 ते उंदे कन्ने आखन लगे, “ए गलील जिले दे मनुक्खो, तोस कि खड़ोते दे सोर्ग आली बखी दिखा दे ओ? इयै यीशु, जेड़ा थुआड़े थमां सोर्ग गी चुकया गीया ऐ, जेस चाली तुसें उसी सोर्ग गी जंदे दिखया ऐ उयांगै ओ पी औग।”
\s किट्ठी प्रार्थना
\p
\v 12 ओस बेलै चेलें जैतून नां दी पाड़ी थमां जेड़ी यरूशलेम दे कोल एक यहूदीयें दे बसां दे देन दे बराबर दूर ऐ, यरूशलेम गी बापस आए।
\v 13 ते जेलै उत्थें पूजे तां ओस उपर आले कमरे च गै,जिथें पतरस, यूहन्ना, याकूब, अन्द्रियास, फिलिप्पुस, थोमा, बरतुल्मै, मत्ती, हलफई दा पुत्तर याकूब, शमौन जेलोतेस ते याकूब दा पुत्तर यहूदा रौंदे हे।
\v 14 ए सारीयां केई जनांनीयां ते यीशु दी मा मरियम ते यीशु दे प्राऐं कन्ने एक मन ओईयै प्रार्थना करदे रे।
\s एक नमें चेलें गी चुननां
\p
\v 15 उनै दिनें च पतरस प्राऐं दे बेच जेड़े एक सौ बी वश्वासीयें दे लगपग किट्ठे हे, खडोईयै आखन लगया,
\v 16 “ए प्राओ, जरुरी हा के पवित्र शास्त्र दा ओ लेख पूरा उवै, जेड़ा पवित्र आत्मा ने दाऊद दे मुं चा यहूदा इस्करियोती दे बारै च, जेड़े यीशु गी पड़काने आलें दा अगुवा हा, पैलैं दा आखे दा हा।
\v 17 किके ओ तां साड़े च गिनया गीया, ते एस सेवा बेच बी शामल ओया।
\v 18 (ओसने अतर्म दी कमाई कन्ने एक खेत्र मुलैं लेता; ते सिरे दे बार कीरया ते ओदा आंदरां फट्टी गीया, ते सारीयां आदरा बार निकली गेईयां।
\v 19 ते एस गल्ल गी यरूशलेम दे सारे रौने आलें गी पता चली गीया, इत्थैं तकर के एस खेत्र दा नां उंदी पाषा च हकलदमा, मतलब खून दा खेत्र पेई गीया।)”
\p
\v 20 किके पजनें दी कताब च लिखे दा ऐ, ओसदा कर जुआड़ी दित्ता जा, ते ओस च कोई नेई बसे, ते ओसदी जगा कोई दुआ लेई लै।
\p
\v 21 “एसकरी ते जिन्नें देन तकर प्रभु यीशु साड़े कन्ने औंदे जंदे रे, मतलब यूहन्ना दे पवित्रशनांन थमां लेईयै उसी साड़े थमां सोर्ग गी चुकी लेने तकर,जेड़े लोग बराबर साड़े कन्ने रे,
\v 22 ठीक ऐ के उंदे बिचा एक मनुक्ख साड़े कन्ने ओदे जिंदा ओनें दा गवाह बनी जा।”
\v 23 ओस बेलै उनै दों गी खड़ेरया, एक युसूफ गी, जिसी बरसब्बा आखया जंदा ऐ, जेसदा शोभ नां यूस्तुस ऐ, दुआ मत्तियाह गी।
\v 24 ते ऐ आखीयै प्रार्थना कित्ती, “ए प्रभु, जेड़ा सबनी दे मन गी जानना ऐं, ए परकट कर के इंदे दोंनी चा तुसें कुसी चुने दा ऐ,
\v 25 के एस सेवा ते प्रेरिताई दी खाली जगा परे, जिसी यहूदा इस्करियोती छुड़ीयै अपनी जगै गी चली गीया।”
\v 26 ओस बेलै उनै उंदे बारै च परचियां पाईयां, ते चिट्ठी मत्तियाह दे नां उपर निकली। इसै आसतै ओ गयारें प्रेरितें (चेलें) द कन्ने गिना गीया।
\c 2
\s पवित्र आत्मा दा औना
\p
\v 1 जेसलै यहूदीयें दे पिन्तेकुस्त दा देन आया, तां ओ सारे वश्वासी एक जगै किट्ठे हे।
\v 2 चानक अम्बर थमां बड़ी अंधी आला लेखा सननाटे दी बाज ओई, ते ओदे कन्ने सारा कर जित्त्थें ओ बैठे दे हे, गरजी गीया।
\v 3 ते उनेंगी अग्गी आला लेखा जिभां लप्प-लप्प करदीयां लबीयां ते उंदे बिचा अर एक दे उपर ओ बाज आईयै उतरी।
\v 4 ओ सारे पवित्र आत्मा कन्ने परोई गै, ते जियां-जियां आत्मा ने उनेंगी बोलने दी शक्ति दिती, ओ लग्ग-लग्ग पाषा बोलन लगे।
\p
\v 5 अम्बर दे थलै दी अर एक जाती थमां भक्त-यहूदी यरूशलेम च रुके करदे हे।
\v 6 जेलै ए बाज उनै सुनी, तां पीड लगी गेई ते लोग कबराई गै, किके अर एक गी इयै सुनच दा हा के ऐ मेरी गै पाषा च बोला करदे ने।
\v 7 ते ओ सारे रांन ते परेशान ओईयै आखन लगे, “दिखो, ए जे केछ बोला करदे न के ए सारे गलील दे रौने आले नेई?
\v 8 तां पी कि साड़े बिचा अर एक अपनी-अपनी जन्म पूमि दी भाषा सुनदा ऐ?
\v 9 अस जेड़े पार्थी ते मेदी ते एलामी लोक, मेसोपोटामिया, यहूदीया, कप्पदूकिया ते पुन्तुस ते आसिया,
\v 10 ते फ्रूगिया ते पंफूलिया ते मिस्र ते लीबिया देश जेड़ा कुरेने दे आसे पासे ऐ, इनें सारें देशें दे रौने आले ते रोमी प्रवासी,
\v 11 मतलब के यहूदी, ते के यहूदी मत धारण करने आले, क्रेती ते अरबी बी ऐ न, लेकन अपनी-अपनी पाषा च उंदे थमां परमेसर दे बड्डे-बड्डे चमत्कार दी चर्चा सुनदे न।”
\v 12 ते ओ सारे रांन ओए ते कबराइये एक दुए कन्ने आखन लगे, “ए के ओआ करदा ऐ?”
\v 13 लेकन दुए मज़ाक करियै आखया, “ओ तां नमीं शराव दे नशे च चूर न।”
\s पिन्तेकोस्त दे देन पतरस दा पाशन
\p
\v 14 ओसलै पतरस उनै गयारें चेलें कन्ने खड़ोता ते उच्ची बाज कन्ने आखन लगा, ए यहूदीयो ते यरूशलेम दे सारे रौने आलयो, ऐ जानी लियो, ते ध्यान लाईयै मेरी गल्लें गी सुनो।
\v 15 जियां तोस समझा करदे, ए लोग नशे बेच नेई ऐंन, किके अजें तां सबेरे दे नौं बजे दे न।
\v 16 लेकन ए ओ गल ऐ, जेड़ी योएल पविखवक्ता दे थमां आखी गेदी ऐ
\v 17 परमेसर आखदा ऐ, के ऐन्त दे दिनें च ऐसा ओग के आंऊँ अपना आत्मा सारें मनुक्खें उपर तुआरगा, ते थुआड़े जागत ते कुड़ीयाँ पविखवाणी करगन, ते थुआड़े जवान दर्शन दिखगन, ते थुआड़े बुजुर्ग सुखनें दिखगन।
\p
\v 18 वरन आंऊँ अपने दासें ते अपनी दासियें दे उपर बी उनै दिनें च अपनी आत्मा थमां तुआरगा, ते ओ पविखवाणी करगन।
\p
\v 19 ते आंऊँ उपर अम्बर च चमत्कार दे कम, ते थलै तरती उपर चेन्न, मतलब खून ते अग्ग ते तूंऐं दा बदल दसगा।
\p
\v 20 प्रभु दे बड़ा ते मैमा योकत देन औने थमां पैलैं सूरज न्हेरा ते चण खूने आला लेखा ओई जाग।
\p
\v 21 ते जेड़ा कोई प्रभु दा नां लैग ओ मुक्ति पाग।
\p
\v 22 “ए इस्राएलियें, ए गल्लां सुनो के यीशु नासरी एक मनुक्ख हा जेसदे परमेसर थमां ओ शक्तिशाली कम्में दे पक्के सबूत ते चमत्कार दे कम ते चेन्न परकट न, जेड़े परमेसर ने थुआड़े बेच ओदे थमां दसैं जिसी तोस अप्पुं गै जांनदे ओ।
\v 23 उसी गै, जेसलै ओ परमेसर थमां पक्की कित्ती दी योजना ते परमेसर दे पैले ज्ञान दे मताबक पड़काया गीया, तां तुसें दुष्ट लोकें दे अथ्थें कन्ने उसी सूली  उपर चढ़ाईयै मारी दिता।
\v 24 लेकन उसी गै परमेसर ने मौत दे बंधना बिचा छड़ाईयै जिंदा कित्ता; किके ए अन ओना हा के ओ ओदे कब्जे च रौंदा।”
\p
\v 25 किके दाऊद ओदे बारै च आखदा ऐ,
\q “आंऊँ प्रभु गी मेशा अपने सामने दिखदा रिया,
\q किके ओ मेरी सज्जी बखी ऐ, तां जे आंऊँ टेई नेई जां।
\q
\v 26 इसै कारन मेरा मन खोश ओया, ते मेरी जिभ मगन ओई;
\q बरना मेरा जेंद बी आस बेच बनी रौग।
\q
\v 27 किके तू मेरे प्राणें गी नरक बेच नेई छुड़गा;
\q ते नां अपने पवित्र जन गी सड़ना देगा।
\q
\v 28 तो मिकी जिंदड़ी दा रस्ता दसया ऐ;
\q तू मिकी अपने दर्शन थमां खुशी कन्ने परी देगा।”
\p
\v 29 ए प्राओ, आंऊँ कुलपति दाऊद दे बारै च तुसेंगी दलेरी कन्ने आखी सकना ऐं के ओ तां मरी गीया ते गाड़या बी गीया ते ओसदी कब्र अज्ज तकर साड़े इत्थैं मजूद ऐ।
\v 30 ओ पविखवक्ता हा, ओ जानदा हा के परमेसर ने मेरे कन्ने बायदा खादी ऐ, “आंऊँ तेरे खानदान बिचा एक मनुक्ख गी तेरे सिंहासन उपर बठागा।”
\v 31 ओनें बीतने आली गल्लें गी पैलैं गै दिखियै मसीह दे जिंदा ओनें दे बारै च पविख्वानी कित्ती, के ओदा प्राण नरक बेच नेई छुड़या गीया, ते नां ओसदी दहे गी सड़न दित्ता।
\v 32 इसै यीशु गी परमेसर ने जिंदा कित्ता, जेसदे अस सारे गवाह न।
\v 33 इसै तरीके परमेसर दे सज्जे अथ्थ कन्ने उच्चा थार पाईयै, ते पिता कोलां पवित्र आत्मा लेईयै जेस लेई बायदा कित्ता गेदा हा, ओसने ए देई दित्ता ऐ जिसी तोस दिखदे ते सुनदे ओ।
\p
\v 34 किके दाऊद तां सोर्ग उपर नेई चडया; लेकन अप्पुं आखदा ऐ, प्रभु ने मेरे प्रभु कन्ने आखया; मेरी सज्जी बखी बौ,
\p
\v 35 जेसलै तकर के आंऊँ तेरे बैरीयें गी तेरे पैरें दे तले दी चौकी नेई करी दियां।
\p
\v 36 “एस आसतै ऊन इस्राएल दा सारा कराना पक्का जानी लै के परमेसर ने ओस यीशु गी जिसी तुसें सूली  उपर चढ़ाया, प्रभु बी आखया ते मसीह बी।”
\p
\v 37 ओस बेलै सुनने आलें दे मनें च ओ गल्लां बेई गेईयां, ते ओ पतरस ते बाकी प्रेरितें गी पूछन लगे, “ए प्राओ, अस के करचै?”
\v 38 पतरस ने उनेंगी आखया, “मने गी फेरो, ते थुआड़े बिचा अर एक अपने-अपने पापें दी माफ़ी आसतै मसीह यीशु दे नां कन्ने पवित्रशनांन लियो; तां तोस पवित्र आत्मा दा दान पागे।
\v 39 किके ए बायदा तोस, ते थुआड़े बच्चे, ते ओ सारे दूर दूर दे लोकें आसतै बी ऐ जिनेंगी प्रभु साड़ा परमेसर अपने कोल बलाग।”
\v 40 ओसने मती ओर गल्लें कन्ने बी गुआई देईयै समझाया के अपने आप गी त्रेडी जाती थमां बचाओ।
\v 41 एस आसतै जिनैं ओसदा वचन मनया उनै पवित्रशनांन लेता; ते उसै देन त्रै जार मनुक्खें दें लगपग उंदे कन्ने मिली गै।
\s विश्वासियें दा सांझा जीनां
\p
\v 42 ते ओ प्रेरितें थमां शिखया पाने, ते संगति रखने, ते रुट्टी तोड़ने, ते प्रार्थना करने गी लगे रे।
\p
\v 43 ते सारें लोकें उपर डर छाई गीया, ते मते सारे अद्भोद कम ते चेन्न प्रेरितें थमां परकट ओदे हे।
\v 44 ते सारे बश्वास करने आले किट्ठे रौंदे हे, ते उंदी सारीयां चीजां सांझे च हियां।
\v 45 ओ अपने-अपने तन्न ते समान बेची-बेचियै जियां जेसदी जरुरत ओंदी ही बंडी दिंदे हे।
\v 46 ओ अर रोज एक मन ओईयै मंदर च किट्ठे ओदे हे, ते कर-कर रुट्टी तोड़दै ओई खुशी ते मन दी सफाई कन्ने पोजन करदे हे,
\v 47 ते परमेसर दी स्तुति करदे हे, ते सारे लोग उंदे उपर खोश हे; ते जेड़े मुक्ति पांदे हे, उनेंगी प्रभु अर रोज उंदे च मिलाई दिंदा हा।
\c 3
\s लंगड़े पिखारी दी चंगाई
\p
\v 1 पतरस ते यूहन्ना त्रिऐ पैर प्रार्थना दे बेलै मंदर च जा करदे हे।
\v 2 ते लोग एक जन्म दे लंगड़े गी आना करदे हे, जिसी ओ अर रोज मंदर दे ओस फाड़क उपर जिसी छैल आखया जंदा ऐ बठाई दिंदे हे। के ओ मन्दर च जाने आलें थमां पेख मंगैं।
\v 3 जेसलै ओसने पतरस ते यूहन्ना गी मंदर च जंदे दिखया, ते उंदे थमां पेख मंगी।
\v 4 पतरस ने यूहन्ना दे कन्ने ओसदी बखी त्यान कन्ने दिखियै आखया, “साड़ी आली बखी देख!”
\v 5 एस आसतै ओ उंदे थमां केछ पाने दी आस रखदे ओई उंदी बखी तकन लगया।
\p
\v 6 ओस बेलै पतरस ने आखया, “चांदी ते सुन्ना तां मेरे कोल नेई, लेकन जे मेरे कोल ऐ ओ तुगी दिना ऐं; यीशु मसीह नासरी दे नां कन्ने ओठ चल फेर।”
\v 7 ते पतरस ने ओदा सज्जा अथ्थ पकड़ीयै उसी ठुआलया; ते फोरन ओदे पैरें ते गोडें च जोर आई गीया।
\v 8 ओ उड़कीयै खड़ोई गीया, ते चलना-फिरना लगया; ते चलदा, ते उड़दा, ते परमेसर दी सतुति करदे ओई उन्दे कन्ने मंदर दे च गीया।
\v 9 ओस बेलै सारें लोकें उसी चलदे-फिरदे ते परमेसर दी स्तुति करदे दिखियै,
\v 10 उसी उनै पंछानी लेता के ए उवै लंगड़ा ऐ, जेड़ा मंदर दे “छैल” फाटक उपर बैठीयै पेख्ख मंगा करदा हा; ते ओ कटना जेड़ी थमां ओदे कन्ने ओई दी ही; ओ मते रांन ते सोचे च पेई गै।
\s सुलैमान दे चबारे च पतरस दा प्रचार
\p
\v 11 जेलै ओ पतरस ते यूहन्ना गी पकड़े दा हा, ते सारे लोग बडे रांन ओईयै ओस चबारे च जेड़ा सुलैमान दा आखया जंदा हा, उंदे कोल दौड़ी आए।
\v 12 ए दिखियै पतरस ने लोकें गी आखया, “ए इस्राएलियें, तोस एस मनुक्ख उपर कि रांनगी करदे ओ, ते साड़ी आली बखी कि इयां दिखा करदे ओ? के समझो असेंगै अपनी शक्ति जां पक्ति कन्ने इसी चलने-फिरने दे काबल बनाई दिता।
\v 13 अब्राहम, इसहाक, ते याकूब दे परमेसर साड़े बुजुर्गें दे परमेसर ने अपने सेवक यीशु दी मैमा कित्ती, जिसी तुसें पड़काई दित्ता, ते जेसलै पिलातुस ने उसी छुड़ी देने दा वचार कित्ता, तां तुसें ओदे सामने यीशु दा एन्कार कित्ता।
\v 14 तुसें ओस पवित्र ते तरमी दा एन्कार कित्ता, ते अर्ज कित्ती के एक अत्यारे गी थुआड़े आसतै छुड़ी दिता जा;
\v 15 ते तुसें ओस जंदडी गी बनाने आले गी मारी दिता, जिसी परमेसर ने मरें बिचा ज़िंदा कित्ता; ते एस गल्ल दे अस गवाह न।
\v 16 ते मसीह यीशु दे नां च विश्वास थमां एस मनुक्ख गी जिसी तोस दिखदे ओ, ते जानदे बी ओ, ताकत दित्ती ऐ। ए मनुक्ख यीशु दे नां च ते मसीह यीशु च पक्का ओस विश्वास दे कन्ने बेलकुल पला चंगा ओया ऐ, जियां तोस अप्पुं दिखी सकदे ओ।
\p
\v 17 “ते ऊन ए प्राओ, आंऊँ ए जानना ऐं के ए कम तुसें अन जानें च कित्ता, ते उयांगै थुआड़े प्रधाने बी कित्ता।
\v 18 लेकन जीनें गल्लें गी परमेसर ने सारें पविखवक्तें दे मुआं बिचा पैलैं गै सनाई दिता हा, के ओसदा मसीह दोख चेलग, उनै एस रीति कन्ने पूरा कित्ता।
\v 19 एस लेई, मने गी फेरो ते परमेसर कोल मुड़ी आओ के थुआड़े पाप मटाए जांन, जेस कन्ने प्रभु थमां शांति दे देन औन
\v 20 ते ओ ओस यीशु गी पेजै जेड़ा थुआड़े लेई पैलैं दा गै मसीह चुनयां गेदा ऐ।
\v 21 जरुरी ऐ के ओ सोर्ग च ओस बेलै तकर रवै जेलै तकर के ओ सारीयें गल्लें दा सधार नेई करी लै जेसदी चर्चा पैले जमानें थमां परमेसर ने अपने पवित्र पविखवक्तें दे मुआं बिचा कित्ती ऐ।
\v 22 जियां के मूसा ने आखया, प्रभु परमेसर थुआड़े प्राऐं चा थुआड़े आसतै मेरे आला लेखा एक पविखवक्ता चुनग, जे केछ ओ तुसेंगी आखघ, ओसदी सुनयो।
\v 23 लेकन अर एक मनुक्ख जेड़ा ओस पविखवक्तें दी नेई सनें, लोकें चा नाश कित्ता जाग।
\v 24 ते शमूएल थमां लेईयै ओदे बाद आलें तकर जिनैं पविखवक्तें गल्ल आखी उनै सारें इनें दिनें दा सनाया दिता ऐ।
\v 25 तोस सारे पविखवक्तें दी औलाद ते ओस बादा दे पागी ओ, जेड़ी परमेसर ने थआड़े बुजुर्गें कन्ने बन्नी, जेसलै ओनें अब्राहम कन्ने आखया, तेरे खांनदानें थमां तरती दे सारे कराने आशीष पागन।
\v 26 परमेसर ने अपने सेवक यीशु गी मरें दे बिचा ठुआलीयै पैलैं थुआड़े कोल पेजया, के थुआड़े बिचा अर एक गी ओसदी बराईयां थमां फेरीऐ आशीष दे।”
\c 4
\s पतरस ते यूहन्ना दी गेरफ्तारी
\p
\v 1 जेसलै पतरस ते यूहन्ना लोकें कन्ने ए आखा करदे हे, तां याजकें ते मंदर दे प्रधान ते सदूकी उंदे उपर चढ़ी आए।
\v 2 ओ बड़े गुस्सै च ओए के पतरस ते यूहन्ना लोकें गी यीशु दे बारै च सखांदे हे ते ओसदे मरीयै जिंदा ओनें दा परचार करदे हे
\v 3 उनै उनेंगी पकड़ीयै दुए देन तकर अवालात बेच रखया किके शाम ओई गेदी ही।
\v 4 लेकन वचन गी सुनने आलें बिचा मतें सारें यीशु उपर बश्वास कित्ता, ते उंदी गेनती पंज्ज जार मरदें दे लगपग ओई गई।
\s पतरस ते यूहन्ना : यहूदी सभै दे अगें
\p
\v 5 दुए देन ऐसा ओया के उंदे मोधकर ते प्राचीन ते शास्त्री
\v 6 ते माहायाजक हन्ना ते कैफा ते यूहन्ना ते सिकन्दर ते जिनैं बी महायाजक दे कराने दे हे, सारे यरूशलेम च किट्ठे ओए।
\v 7 ते पतरस ते यूहन्ना गी बेच खड़ेरियै पूछन लगे, तुसें ए कम केस शक्ति कन्ने ते केस नां कन्ने कित्ता ऐ।
\v 8 ओसलै पतरस ने पवित्र आत्मा कन्ने परपुर ओईयै उन्दे कन्ने आखया
\v 9 ए लोकें दे प्रधानो ते प्राचीन, एस अंग हिनें मनुक्ख दे कन्ने जेड़ी पलाई कित्ती गई ऐ, जेकर अज्ज साड़े थमां एदे बारै च पोछ-पड़ताल कित्ती जंदी ऐ, के ओ कियां चंगा ओया।
\v 10 तां तोस सब ते सारे इस्राएली लोग जानी लियो के यीशु मसीह नासरी दे नां कन्ने जिसी तुसें सूली  उपर चढ़ाया, ते परमेसर ने मरें दे बिचा जिंदा कित्ता, ए मनुक्ख थुआड़े सामनें पला-चंगा खडोते दा ऐ।
\v 11 ऐ उवै पत्थर ए जिसी तुसें राजमिस्त्रियें नकमां समझया ते ओ कोने दे सिरे दा पत्थर ओई गीया।
\v 12 ते यीशु दे बगैर कुसे दुए नां कन्ने मुक्ति नेई; किके सोर्ग दे थलै मनुक्खें च ओर कोई दुआ नां नेई दिता गीया, जेस थमां अस मुक्ति पाई सकचै।
\s यीशु दे नां दी खातर चेलें गी तमकी
\p
\v 13 जेसलै उनै पतरस ते यूहन्ना दी इम्त दिखी, ते ए जानया के ए अनपढ़ ते साधे मनुक्ख न, ते रांनगी कित्ती; पी उनेंगी पनछानया के ए यीशु दे कन्ने रौंदे हे।
\v 14 लेकन ओस मनुक्ख गी जेड़ा चंगा ओया हा, पतरस ते यूहन्ना दे कन्ने खड़ोते दे दिखियै, ओ वरोध च केछ नेई आखी सके।
\v 15 लेकन उनेंगी महासभै दे बार जाने दा उक्म देईयै, ओ अप्पुं बिचें वचार करन लगे,
\v 16 “अस इनें मनुक्खें कन्ने के करचै? किके ए यरूशलेम दे सारे रौनें आलें उपर परकट ऐ, के इंदे थमां एक बड़ा चमत्कार दसेया गीया ऐ; ते अस ओसदा एन्कार नेई करी सकदे।
\v 17 लेकन एस आसतै के ए गल्ल लोकें च ओर मती नेई फैली जा, अस उनेंगी तमकाचै, के ओ एस नां कन्ने पी कुसे मनुक्ख कन्ने गल्लां नेई करन।”
\v 18 ओस बेलै पतरस ते यूहन्ना गी बलाया ते ठाकीयै ए आखया, “यीशु दे नां कन्ने केछ बी नेई बोलयो ते नेई सखायो।”
\v 19 लेकन पतरस ते यूहन्ना ने उनेंगी जबाब दिता, “तोस गै न्याय करो, के के ए परमेसर दे कोल पला ऐ, के अस परमेसर दी गल्ल थमां बद थुआड़ी गल्ल मनचै।
\v 20 किके ए तां साड़े थमां ओई नेई सकदा के जे असैं दिखया ते सुनया ऐ, ओ नेई आखचै।”
\v 21 ओस बेलै उनै उनेंगी ओर तमकाईयै छुड़ी दिता, किके लोकें दे कारन उनेंगी सज़ा देने दा कोई बानां नेई थुआ, एसकरी के जेड़ी कटना ओई ही ओसदे कारन सब लोग परमेसर दी बड़ाई करदे हे।
\v 22 किके ओ मनुक्ख, जेसदे उपर ए चंगा करने दा चमत्कार दसया गीया हा, चाली साल थमां बद उम्र दा हा।
\s चेलें दी प्रार्थना
\p
\v 23 पतरस ते यूहन्ना छुड़कियै अपने साथियें दे कोल आए, ते जे केछ प्रधान याजकें ते प्राचीन उनेंगी गलाया हा, उनेंगी सनाई दिता।
\v 24 ए सुनीयै, उनै एक मन ओईयै उच्ची बाज कन्ने परमेसर कन्ने आखया, “ए प्रभु, तू उवै ऐं जेस ने सोर्ग ते तरती ते समुंद्र ते जे केछ ओस बेच ऐ बनाया।”
\v 25 तो पवित्र आत्मा थमां अपने सेवक साड़े पिता दाऊद दे मुं थमां आखया,
\q “दुई जातीयें हुल्लड़ कि मचाया?
\q ते देश देश दे लोकें कि बेअर्थ गल्लां सोचीयां?
\q
\v 26 प्रभु ते ओदे मसीह दे वरोध च तरती दे राजा खड़ोते, ते कीम एक मुठ्ठ ओई गै।”
\p
\v 27 “किके सचमुच तेरे सेवक यीशु दे वरोध च, जेसदा तो अभिषेक कित्ता, हेरोदेस राजा ते पुन्तियुस पिलातुस बी दुई जातीयें ते इस्राएलियें दे कन्ने किट्ठे ओए,
\v 28 के जे केछ पैलैं थमां तेरी शक्ति ते मकसद थमां पक्का हा उवै करै।
\v 29 ऊन ए प्रभु, उंदी तमकीयें गी देख; ते अपने दासें गी ए वरदान दे के तेरा वचन बड़ी दलेरी कन्ने सुनाँन।
\v 30 ते चंगा करने आसतै तू अपना अथ्थ बदा के चेन्न ते चमत्कार तेरे पवित्र सेवक यीशु दे नां कन्ने कित्ते जांन।”
\v 31 जेसलै ओ प्रार्थना करी चुके, तां ओ जगा जित्त्थें ओ किट्ठे हे हिली गेई, ते ओ सब पवित्र आत्मा कन्ने परपुर ओई गै, ते परमेसर दा वचन दलेरी कन्ने सुनांदे रे।
\s वश्वासीयें दी सेंमती
\p
\v 32 बश्वास करने आलें दी मंडली एक चेत्त ते एक मने दी ही, इत्थैं तकर के कोई बी अपनी सम्पति अपनी नेई समझदा हा, लेकन सब केछ सांझे च हा।
\v 33 ते प्रेरित बड़ी शक्ति कन्ने प्रभु यीशु दे जिंदा ओनें दी गुआई दिंदे रे ते उंदे सारें उपर मती क्रपा ही।
\v 34 उंदे च कोई बी गरीब नेई हा; किके जिंदे कोल जमीन जां कर हे, ओ उनेंगी बेची-बेचियै, बिकी दी चीजें दा मोल्ल आनदे,
\v 35 ते उसी प्रेरितें गी दिंदे हे; ते जेसदी बी लोड ओंदी ही, ओसदे मताबक अर एक गी बंडदे हे।
\p
\v 36 युसूफ नां साइप्रस दा एक लेवी हा जेसदा नां प्रेरितें बरनबास (मतलब शांति दा जाकत) रखया हा।
\v 37 ओसदी केछ जमीन ही, जिसी ओसने बेचया, ते मोल्ल दे पैसे आनीयै प्रेरितें गी देई दिंदे हे।
\c 5
\s पवित्र आत्मा कन्ने चुठ बोलना
\p
\v 1 हनन्याह नां दा एक मानु, ते ओसदी करेआली सफिरा ने अपनी केछ जमीन बेची
\v 2 ते ओदे पैसें चा केछ रखी दिता; ते ए गल्ल ओसदी करेआली बी जानदी ही, ते ओसदा एक ऐसा आनीयै प्रेरितें गी देई दित्ता।
\v 3 लेकन पतरस ने आखया, “ए हनन्याह! शतान ने तेरे मन च ए गल्ल कि पाई ऐ के तू पवित्र आत्मा कन्ने चुठ बोले, ते जमीन दे केछ पैसे रखी ले?
\v 4 जेलै तकर ओ तेरे कोल रेई, के तेरी नेई ही? ते जेलै बिकी गेई तां के ओदी कीमत तेरे वश च नेई ही? तो ए गल्ल अपने मन च कि बचारी? तो मनुक्ख कन्ने नेई लेकन परमेसर कन्ने चुठ गलाया ऐ।”
\v 5 ए गल्लां सुनदे गै हनन्याह जमीन उपर टेई गीया ते प्राण शुड़ी दिता, ते सारें सुनने आलें उपर बड़ा डर शाई गीया।
\v 6 पी जवानें आईयै ओसदा कीड़ा बनाया ते बार लेईयै संसकार करी दिता।
\p
\v 7 लगपग त्रै कैंटे बाद ओसदी करेआली, जे केछ ओया हा नेई जानियें, अन्दर आई।
\v 8 ओस बेलै पतरस ने उसी आखया, “मिकी सना के तुसें ओ जमीन इनें गै पैसें कन्ने बेची ही?” ओनें आखया, “आं, इनें च गै।”
\v 9 पतरस ने उसी आखया, “ए के गल्ल ऐ के तुसें दौनीं प्रभु दे आत्मा दी परिख्या आसतै एक कित्ता? देख, तेरे करेआले दा संसकार करने आले दरबाजे उपर गै खड़ोते न, ते तुगी बी बार लेई जागन।”
\v 10 ओस बेलै ओ फोरन ओदे पैरें च पेई गई, ते प्राण छुड़ी दिते; ते जवानें कोल आईयै उसी मरीदियें गी दिखया, ते बार लेईयै उसी ओदे करेआले कन्ने संसकार करी दिता।
\v 11 सारी कलीसिया उपर ते इनें गल्लें गी सब सुनने आलें यरूशलेम दे विश्वासियें उपर, मता डर शाई गीया।
\s चेलें थमां चेन्न ते चमत्कार
\p
\v 12 प्रेरितें दे अथ्थें थमां मते सारे चेन्न ते चमत्कार लोकें बेच दसे जंदे हे, मसीह दे विश्वासी सारे एक चेत्त ओईयै सुलैमान दे चबारे च किट्ठे ओदे हे।
\v 13 लेकन बाकीयें बिचा कुसे गी बी इम्त नेई ओंदी ही के, उन्दे कन्ने मिलचै; पी बी लोग उंदी बड़ाई करदे हे।
\v 14 ते बश्वास करने आले मते सारे मरद ते जनांनीयां प्रभु दी कलीसिया च बड़ी गिनती च मिलदे रे।
\v 15 इत्थैं तकर के लोग बीमारें गी सिड़कें उपर लेयाई-लेयाईयै, खट्टे ते खटोलें उपर लटाई दिंदे हे, के जेलै पतरस अवै, ते ओसदे परधांमा गै कुसे उपर पेई जा।
\v 16 ते यरूशलेम दे आसे पासे दे शैरें थमां बी मते लोग बमारें ते अशोद्ध आत्मा दे सताएं दें गी लेयाई-लेयाईयै, किट्ठे ओदे हे, ते सारे चंगे करी दिते जंदे हे।
\s चेलें गी जेल च सुटना
\p
\v 17 ओस बेलै महायाजक ते ओदे सारे साथी जेड़े सदूकियें दे पंथ दे हे, गुस्सै कन्ने परोई गै
\v 18 ते प्रेरितें गी पकड़ीयै जेलै च बंद करी दिता।
\v 19 लेकन रात गी प्रभु दे एक सोर्गदूत जेले दे दरबाजे खोलियै उनेंगी बार आनीयै आखया,
\v 20 “जाओ, मंदर च खड़ोईयै, एस मेशा दी जिंदड़ी दियां सब गल्लां लोकें गी सनाओ।”
\p
\v 21 ओ ए गल्लां सुनीयै सबेरे ओदे गै मंदर च जाईयै शिखया देन लगे। लेकन महायाजक ते ओदे साथियें आईयै महासभै गी ते इस्राएलियें दे सब बुजुर्गें गी किट्ठा कित्ता, ते जेले च आखी पेजया के उनेंगी लेई औन।
\v 22 लेकन जेल दे अधिकारियें उत्थें पूजियै उनेंगी जेल च नेई दिखया, ते मुड़ीयै सनिया दिता,
\v 23 “असैं जेल गी बडे चक्न्नें ओईयै बंद कित्ते दा हा, ते पैरेदारें गी बार दरबाजें उपर खड़ोते दे दिखया; लेकन जेसलै खोलया, तां कोल अन्दर कोई नेई मिलया।”
\v 24 जेसलै मंदर दे प्रधान ते प्रधान याजकें ए गल्लां सुनींयां, तां उंदे बारै च बड़ी चेंता च पेई गै के उंदा के ओया
\v 25 इनें च कुसे आईयै उनेंगी सनाया, “दिखो, जिनेंगी तुसें जेले च रखा दा हा, ओ मनुक्ख मंदर च खड़ोईयै लोकें गी शिखया दे करदे न।”
\v 26 ओस बेलै प्रधान, अधिकारियें कन्ने जाईयै, उनेंगी लेई आया, लेकन जबरदस्ती नेई, किके ओ लोकें थमां डरदे हे, के साड़े उपर कोई पत्थर नेई मारे।
\p
\v 27 उनै उनेंगी पी आनीयै महासभा दे सामने खड़ा करी दिता ते ओस बेलै महायाजक ने उनेंगी पूछया,
\v 28 “के असैं तुसेंगी ठाकीयै उक्म नेई दिता हा, के तोस एस नां कन्ने शिखया नेई दियो? तां बी दिखो, तुसें सारे यरूशलेम गी अपनी शिखया कन्ने परी दित्ता दा ऐ ते ओस मनुक्ख दी अत्या साड़ी मुंडी उपर आनना चांदे ओ।”
\v 29 ओसलै पतरस ते, दुए प्रेरितें जबाब दिता, “मनुक्खें दे उक्म थमां बद परमेसर दे उक्म दा पालन करना गै साड़ा फर्ज ऐ।
\v 30 साड़े बजुरगें दे परमेसर ने यीशु गी जिंदा कित्ता, जिसी तुसें सूली  उपर लटकाईयै मारी दिता हा।
\v 31 उसी गै परमेसर ने प्रभु ते मुक्ति देने आला रखया, अपने सज्जे अथ्थ कन्ने उच्चा कित्ता, के ओ इस्राएलियें गी मन फेरने दी ते पापें दी माफ़ी दियें।
\v 32 ते अस इनें गल्लें दे गवाह न, ते उय्यां गै पवित्र आत्मा बी, जिसी परमेसर ने उनेंगी दिता दा ऐ, जेड़े ओसदे उक्म गी मनदे न।”
\p
\v 33 ए सुनीयै सभा दे लोक बलि उठे, ते उनेंगी मारना चाया।
\v 34 लेकन गमलीएल नां दा एक फरीसी जेड़ा यहूदीयें दे कनून गी जाननें आला ते सब लोकें च आदरमान आला हा, महासभै च खड़ोईयै प्रेरितें गी थुड़े चेर आसतै बार कढी देने दा उक्म दित्ता।
\v 35 ओस बेलै ओनें सभा दे लोकें गी आखया, “ए इस्राएलियें, तोस जे केछ इनें मनुक्खें कन्ने करना चांदे ओ, सोची समझीयै करयो।
\v 36 किके इनें दिनें थमां पैलैं थियूदास ए आखदे ओई जागया, के आंऊँ बी केछ ऐं; ते कोई चार सौ मनुक्ख ओदे कन्ने ओई गै, लेकन ओ मारा गीया; ते जिनैं लोग उसी मनदे हे, सारे तितर-बितर ओए ओ ते मिटी गै।
\v 37 एस दे बाद नां लिखाई दे दिनें च यहूदा गलीली जागया, ते केछ लोग अपनी बखी करी लेते; ओ बी मरोई गीया, ते जिनैं लोग उसी मनदे हे, सारे तितर-बितर ओई गै।
\v 38 एस आसतै आंऊँ थुआड़े कन्ने आखन ऐं, इनें मनुक्खें कोलां दूर गै रवो ते उन्दे कन्ने केछ लैंन देंन नेई रखो; किके जेकर ए योजना जां कम मनुक्खें थमां ओग तां ओ मिटी जागन;
\v 39 लेकन जेकर परमेसर थमां ऐ, तां तोस उनेंगी कदें बी नेई मिटाई सकगे। कुत्ते ऐसा नेई उवै के तोस परमेसर कन्ने बी लड़ने आले बनो।”
\p
\v 40 ओस बेलै उनै ओसदी गल्ल मनी लेई; ते प्रेरितें गी बलाईयै मार चढ़ांई; ते ए उक्म देईयै छुड़ी दिता, के यीशु दे नां कन्ने पी कोई गल्ल नेई करयो।
\v 41 ओ एस गल्ल कन्ने खोश ओईयै महासभा दे सामने थमां चली गै, के अस यीशु दे नां कन्ने बे आदरे ओनें दे जोग तां बनें।
\v 42 एस दे बाद प्रेरित रोज मंदर च ते कर-कर च लगातार शिखया दिंदे, ते शोभ समाचार प्रचार करदे हे के यीशु गै मसीह गै।
\c 6
\s सत पले सेवकें गी चुनयां जाना
\p
\v 1 उनै दिनें च जेलै चेलें दी गिनती बड़ी बदन लगी, ओस बेलै यूनानी पाषा बोलने आले विश्वासी इब्रानी पाषा बोलने आलें उपर कोड़कड़ाना लगे, के अर रोज दी सेवकाई च साड़ी विधवें दा खयाल नेई कित्ता जंदा।
\v 2 ओस बेलै उनै बारें चेलें दी मंडली गी अपने कोल सदियै आखया, “ए ठीक नेई के अस परमेसर दा वचन छुड़ीयै खलाने पलाने दी सेवा च रौचै।
\v 3 एसकरी, ए प्राओ, अपने बिचा सत पले मनुक्खें गी जेड़े पवित्र आत्मा ते बुद्धि कन्ने परपुर ओंन, चुनी लियो, के अस उनेंगी एस कम उपर लाचै।
\v 4 लेकन अस तां प्रार्थना च ते वचन दी शिखया देने च लगे रौगे।”
\v 5 ए गल्ल सारी मंडली गी खरी लगी, ते उनै स्तिफनुस नां दे मनुक्ख गी जेड़ा बश्वास ते पवित्र आत्मा कन्ने परपुर हा, ते फिलिप्पुस ते प्रुखुरुस, ते नीकानोर, ते तीमोन, ते परमिनास, ते अन्ताकिया वासी नीकुलाउस गी जेड़ा यहूदी मत च आई गेदा हा, चुनी लेता।
\v 6 ते इनेंगी प्रेरितें सामने लेई आए, ते उनै प्रार्थना करियै उन्दे उपर अथ्थ रखियै उनेंगी सेवा दित्ती।
\p
\v 7 परमेसर दा वचन फैलदा गीया ते यरूशलेम च चेलें दी गिनती मती बददी गेई; ते यहूदी याजकें दा एक बड़ा समाज एस मत दे बेच आई गीया।
\s स्तिफनुस दी गेरफ्तारी
\p
\v 8 स्तिफनुस क्रपा ते शक्ति कन्ने परपुर ओईयै लोकें च बड्डे-बड्डे चमत्कार दे कम ते चेन्न दसया करदा हा।
\v 9 ओस बेलै ओस प्रार्थनाकार चा जेड़े गलामी-मुक्त आखे जंदे हे, ते कुरेनी ते सिकन्दरिया ते किलिकिया ते आसिया दे लोकें बिचा एक उठीयै स्तिफनुस कन्ने बैस करन लगे।
\v 10 लेकन ओस ज्ञान ते ओस आत्मा दा जेस कन्ने ओ गल्लां करदा हा, ओ मकाबला नेई करी सके।
\v 11 एस उपर उनै केई लोकें गी बकाया जेड़े आखन लगे, “असैं इनेंगी मूसा ते परमेसर दे वरोध च निंदया दियां गल्लां करदे सुना ऐ।”
\v 12 ते लोकें गी स्तेफनोस दे खलाफ प्राचीनें ते शास्त्रियें गी पड़काइयै महासभै च लेई आए।
\v 13 ते चुठे गवाह पेश कित्ते, जिनैं स्तेफनोस दे खलाफ आखया, “ए मनुक्ख एस पवित्र जगा ते मूसा दे कनून दे विरोध च गलाना नेई छुड़दा।
\v 14 किके असैं उसी ए आखदे सुनया ऐ, के इयै यीशु नासरी एस जगै गी टाई देग, ते उनै रीतियें गी बदली देग जेड़ीयां मूसा ने असेंगी सोंपियां न।”
\v 15 ओस बेलै सारें लोक जेड़े महासभा च बैठे दे हे, ओदे आली बखी ओदा मुं सोर्गदूत आला लेखा दिखया।
\c 7
\s बड़ी सभै च स्तिफनुस दा पाशन
\p
\v 1 ओस बेलै महायाजकें आखया, “के ए दोष सच न?”
\p
\v 2 स्तिफनुस ने आखया, “ए प्राओ, ते पिताओ सुनो, साड़ा पिता अब्राहम हारान च बसने थमां पैलैं जेसलै मेसोपोटामिया च हा; तां मैमा योकत परमेसर ने उसी दर्शन दिता,
\v 3 ते उसी आखया, तू अपने देश ते अपने खानदान थमां निकलियै ओस देश च जा, जेड़ा आंऊँ तुगी दसगा।
\v 4 ओस बेलै ओ कसदियें दे देश चा निकलियै हारान च जाई बसया जिसी मेसोपोटामिया बी आखया जंदा हा; ते ओदे पिता दी मौत थमां बाद परमेसर ने उसी उत्त्थुआं दा एस देश च आनीयै बसाया जेदे च ऊन तोस बसदे ओ।”
\v 5 ते परमेसर ने उसी केछ वरासत नेई दिती, बरना पैर रखने पर दी बी ओस च जगा नेई दिती, आलां के ओस बेलै ओदा कोई पुत्तर बी नेई हा। पी बी बादा कित्ता, के आंऊँ ए देश, तेरे ते तेरे थमां बाद तेरे वंश दे अथ्थ करी देगा।
\v 6 ते परमेसर ने ए आखया, तेरी खानदान दे लोग पराये देश च परदेसी ओगन, ते ओ उनेंगी दास बनागन, ते चार सौ साल तकर दोख देगन।
\v 7 पी परमेसर ने आखया, जेस जाती दे ओ दास ओगन, ओस जाती गी आंऊँ सज़ा देगा; ते एस दे बाद ओ ओस देश चा निकलियै इसै जगा मेरी सेवा करगन।
\v 8 ते परमेसर ने अब्राहम कन्ने खलड़ी दे खतने बादा कित्ता के तेरे कर दा अर एक मर्द ए खतना करै; ते इसै चाली च इसहाक ओस थमां पैदा ओया; ते अठमें देन ओसदा खतना कित्ता गीया, ते इसहाक थमां याकूब ते याकूब थमां बारां कोलपति पैदा ओए।
\v 9 “ते कोलपतियें युसूफ कन्ने जलन करने दे कारन उसी मिस्र देश च जाने आलें दे बेचीं ओडया; लेकन परमेसर ओदे कन्ने हा,
\v 10 ते परमेसर ने युसूफ गी ओदे सारे कलेशें कोलां छुड़ाईयै मिस्र दे राजा फिरौन दे क्रपा ते अक्ल दिती, ओदे कारन उसी मिस्र देश च ते फिरौन राजा ने अपने सारे कर उपर राजपाल रखी लेत्ता।
\v 11 ओस बेलै मिस्र ते कनान दे सारै देश च काल पिया; जेस कन्ने बड़ा कलेश ओया, ते साड़े बजुर्गें गी पोजन नेई मिलदा हा।
\v 12 लेकन याकूब ने ए सुनीयै के मिस्र देश च नाज ऐ, साड़े बजुर्गें (अपने पुत्रें गी) पैली बार मिस्र च पेजया के उत्थें जाईयै नाज लेई औन।
\v 13 ते दुई बार युसूफ ने अपने आप गी प्राऐं उपर परकट कित्ता, ते युसूफ दी जाती दा फिरौन राजा गी पता लगी ग़या।
\v 14 ओस बेलै युसूफ ने अपने पिता याकूब ते अपने सारे खानदान गी, जेड़े पचतर मनुक्ख हे, बलाई पेजया के मिस्र च आई जाओ।
\v 15 ओस बेलै याकूब मिस्र च गीया; ते उत्थें ओ ते साड़े बजुर्ग मरी गै।
\v 16 अपने-अपने बेलै च उंदीयां लाशां शकेम च पजाईयै ओस कब्र च रखियां, जिसी अब्राहम ने चांदी देईयै शकेम च हमोर दी खानदान थमां खरीदी लेता हा।
\p
\v 17 “लेकन जेलै ओस बादा दा पूरा ओनें दा बेला कोल आया, जेड़ा परमेसर ने अब्राहम कन्ने कित्ते दा हा, ते मिस्र च ओ लोग गिनती बेच बदी गै; ते मते ओई गै।
\v 18 ओस बेलै मिस्र च दुआ राजा हा जेड़ा युसूफ गी नेई जानदा हा।
\v 19 ओसने साड़ी जाती कन्ने चलाकी करियै साड़े बजुर्गें कन्ने इत्थैं तकर पैड़ा सलूक कित्ता, के उनै अपने जम्दे-जम्दे बच्चें गी सुटना पिया के ओ जिंदे नेई रौन।
\v 20 ओस बेलै मूसा जमया; ओ परमेसर दी नजर च बड़ा गै सोना हा; ओ त्रै मिने तकर अपने पिता दे कर पलया।
\v 21 लेकन जेलै उसी सुट्टी दित्ता गीया तां फिरौन राजा दी कुड़ी ने उसी चुकी लेत्ता, तां अपने पुत्तर आला लेखा उसी पालया।
\v 22 ते मूसा गी मिस्रीयें दी सारी विध्या पढ़ाई गेई, ते ओ ग्ल्लें च ते कम्में च समर्थमान हा।
\p
\v 23 “जेलै मूसा चालीयें सालें दा ओया, तां ओदे मन च आया के आंऊँ अपने इस्राएली प्राऐं कन्ने मुलाकात करां।
\v 24 ते ओनें एक अपने इस्राएली मानुऐं उपर बेन्यायी ओदे दिखियै, उसी बचाया, ते मिस्री गी मारीयै सताए जानें आले दा बदला लेत्ता।
\v 25 ओनें सोचया, के ओदे प्रा ए इस्राएली लोक समझगन के परमेसर ओदे अथ्थें कन्ने उनेंगी गुलामी चा उन्दा उद्धार करग, लेकन उनै ए गल्ल नेई समझी।
\v 26 दुए देन जेलै इस्राएली अप्पुं बिचै लड़ा करदे हे, तां ओ उत्थें आई निकलया; ते ए आखीयै उनेंगी मेल मलाप करने गी समझाया, के ए मरदो, तोस तां प्रा-प्रा ओ, एक दुए उपर कि बेन्यायी करदे ओ?”
\v 27 लेकन जेड़ा अपने गबांडी उपर बेन्यायी करा दा हा, ओसने उसी ए आखीयै पिछें कित्ता, तुगी कोने साड़े उपर न्याय करने आला रख्या ऐ?
\v 28 के जेस चाली कल तो मिस्री गी मारी दिता मिगी बी मारना चांना ऐ?
\v 29 ए गल्ल सुनीयै, मूसा नसया ते मिघान देश च परदेसी ओईयै रौन लगया: ते उत्थें ओदे दो पुत्तर पैदा ओये।
\p
\v 30 “जेसलै पूरे चाली साल बीती गै, तां एक सोर्गदूत ने सीनै पाड़ दे सुनसान जगै उपर उसी जलदी चुअड़ी दी अग्गी बिचा दर्शन दिता।
\v 31 मूसा ओस दर्शन गी दिखियै रांन ओया,के चुअड़ी जला दी तां ऐ पर पसम नेई ओंदी; तां प्रभु दी ए बाज सोनची,
\v 32 आंऊँ तेरे बजुर्ग, अब्राहम दा परमेसर, ते इसहाक दा परमेसर, ते याकूब दा परमेसर ऐं” ओस बेलै मूसा कम्बी गीया, इत्त्थैं तकर के उसी बोलने दी इम्त नेई रेई।
\v 33 ओस बेलै प्रभु ने उसी आखया, अपने पैरें थमां जूती तुआरी लै, किके जेस जगा उपर तू खड़ोते दा ऐं, ओ पवित्र ऐ।
\v 34 मैं सचें गै अपने लोकें दी आलत जेड़े मिस्र देश च न, दिखी लेत्ती ऐ; ते उन्दे सा सुकनें ते उन्दा रौन सुनी लेत्ता ऐ; एसकरी उनेंगी छुड़ाने आसतै सोर्ग चा उतरा ऐं। ऊन आंऊँ तुगी मिस्र देश च पेजगा।
\p
\v 35 “जेस मूसा गी उनै ऐ आखीयै नकारया हा, तुगी कोस ने साड़े उपर राजपाल ते न्याय करने आला रखया ए? उसी गै परमेसर ने राजपाल ते छड़ाने आला रखियै, ओस सोर्गदूत थमां जेस उसी चुअड़ी बिचा दर्शन दिता हा, पेजया।
\v 36 इयै मनुक्ख मिस्र देश ते लाल समुंद्र ते जंगल बेच चाली साल तकर अद्भोद कम ते चेन्न दसी-दसियै उनेंगी बार कढी लेई आया।
\v 37 ए उवै मूसा ऐ, जेसनें इस्राएलियें कन्ने आखया, परमेसर थुआड़े प्राऐं बिचा थुआड़े आसतै एक मेरे आला लेखा एक पविखवक्ते गी खड़ेरग।
\v 38 ए उवै मूसा ऐ, जेस ने जंगल च इस्राएली समाज दे बेच ओस सोर्गदूत कन्ने सीनै पाड़ उपर ओस कन्ने गल्लां कित्तियां, ते साड़े बजुरगें दे कन्ने हा, उसी गै परमेसर दे जिंदे वचन मिले, के ओ वचन साड़े तकर पुजाए।
\v 39 लेकन साड़े बजुरगें ओसदी मनना नेई चाई; बरना उसी तोच्छ समझीयै अपने मन मिस्र देश आली बखी फेरे,
\v 40 ते हारून गी आखया, साड़े लेई ऐसा देवता बना, जेड़ा साड़े अगें-अगें चलै; किके ए मूसा जेड़ा असेंगी मिस्र देश बिचा लेई आया, अस नेई जानदे के उसी के ओया?
\v 41 उनै दिनें च उनै एक दांदे दी मूर्ति बनाईयै, ओस मूरत दे अगें बलि चढ़ांई; ते अपने अथ्थ दे कम उपर खुशी मनान लगे।
\p
\v 42 “एस लेई परमेसर ने मुंह मोड़ीयै उनेंगी छुड़ी दिता, के अम्बर दियां चीजां चण,तारे, सूरज गी पुजन, जियां पविखवक्तें दी कताब च लिखे दा ऐ, ए इस्राएल दे लोकों, के तोस जंगल च चाली साल तकर पशु बलि ते अन्न बलि मिगी गै चढ़ांदे रे?
\p
\v 43 “ते तोस ओ तम्बू लेई फिरदे ओ जेदे च मोलेक दी मूर्तियाँ ते रिफान देवता दे तारें गी लेई फिरदे हे, मतलब उनै मुरते गी जिनेंगी तुसें मत्था टेकन आसतै बनाए दा हा। एस लेई आंऊँ तुसेंगी बेबीलोन देश दे परे लेई जाईयै बसागा।
\p
\v 44 “गवाई दा तम्बू जंगल च साड़े बजुरगें दे बेच हा; जियां परमेसर ने पक्का कित्ते दा हा, जेस ने मूसा कन्ने आखया, जेड़ा रूप तो दिखे दा ऐ, ओदे आला लेखा इसी बना।
\v 45 उसै तम्बू गी साड़े बजुर्गें पैले जमाने थमां लेईयै यहोशू दे कन्ने इत्त्थैं लेई आए; जेस बेलै के उनै दुई जातीयें उपर अख्त्यार रखया, जिनेंगी परमेसर ने साड़े बजुर्गें सामने थमां कढी दिता हा, ते ओ तम्बू राजा दाऊद दे बेलै तकर रिया।
\v 46 दाऊद उपर परमेसर ने क्रपा कित्ती; एस आसतै ओसने अर्ज कित्ती, के आंऊँ याकूब दे परमेसर आसतै रौने दी जगा बना।
\v 47 लेकन ओसदे पुत्तर सुलैमान ने ओदे आसतै मन्दर बनाया।
\v 48 लेकन परमप्रधान परमेसर अथ्थ दे बनाए दे मन्दर च नेई रौंदा, जियां के यशायाह पविखवक्तें लिखे दा ऐ,
\p
\v 49 “प्रभु आखदा ऐ, सोर्ग मेरा सिहांसन ते तरती मेरी पैरें दे तलें दी पीढ़ी ऐ, मेरे आसतै तोस केस चाली दा कर बनागे? ते मेरे बसां आसतै केड़ी जगा ओग?
\v 50 के ए चीजां सब मेरे अथ्थें दियां बनाई दियां ऐंन?
\p
\v 51 “ए अहठ करने आलयो, ते मन कन्ने नेई मननें आलयो ते कन्ने थमां नेई सुनने आले लोको, तोस मेशा पवित्र आत्मा दा वरोध करदे ओ। जियां थुआड़े बजुर्ग करदे हे, उय्यां गै तोस बी करदे ओ।
\v 52 पविखवक्तें बिचा कुसी थुआड़े बजुर्गें नेई सताया? उनै ओस तरमी (यीशु मसही) दे औने दा पराने जमाने थमां ओदा सनिया देनें आलें गी मारी दिता; ते ऊन तोस बी उसी पड़कानें आले ते मारी देने आले ओए।
\v 53 तुसेंगी सोर्गदूत थमां बनाए दे कनून तां थोए, लेकन ओसदा पालन नेई कित्ता।”
\s स्तिफनुस दी अत्या
\p
\v 54 ए गल्लां सुनीयै यहूदी अगबें जली गै ते स्तेफ़नुस उपर दंद पीना लगे।
\v 55 पर स्तेफ़ानॉस ने पवित्र आत्मा कन्ने परोईयै सोर्ग आली बखी दिखया ते परमेसर दी मैमा ते यीशु गी परमेसर दी सज्जी बखी खडोते दे दिखियै।
\v 56 यीशु ने आखया, “दिखो, आंऊँ सोर्ग गी खुले दा, ते मनुक्ख दे पुत्तर गी परमेसर दी सज्जी बखी, ते खडोते दे दिखना ऐं।”
\v 57 ओस बेलै उनै बड़ी बाज कन्ने करलाईयै कन बंद करी लेते, ते एक्का करियै ओस उपर त्रुटी पे।
\v 58 ते यरूशलेम शैर दे बार कढीयै ओस उपर पथराव करन लगे, ते गुवाऐं अपने कपड़े शाऊल नां दे जवान दे पैरें कोल तुयारियै रखी दित्ते।
\v 59 ते ओ स्तिफनुस उपर पथराव करदे रे, ते ओ ए आखदे प्रार्थना करदा रेया, “ए प्रभु यीशु, मेरी आत्मा गी लेई लै।”
\v 60 पी ओ गोडें पार चुकियै उच्ची बाज कन्ने पकारया, “ए प्रभु, ए पाप उंदे उपर मत ला।” ते ए आखीयै ओ मरी गीया।
\c 8
\s शाऊल दा विश्वासियें उपर जोलम करना
\p
\v 1 शाऊल स्तेफ़ानॉस दी अत्या च पूरा सहमत हा। उसै देन यरूशलेम शैर दी कलीसिया दे उपर बड़ा सताव ओना लगया ते प्रेरितें गी छुड़ीयै सारे दे सारे यहूदीया ते सामरिया लाकें च तितर-बितर ओई गे।
\v 2 ते केछ पक्तैं स्तिफनुस गी कब्र च रखया; ते ओस आसतै मता वलाप कित्ता।
\v 3 लेकन शाऊल कलीसिया गी नाश करदा दा हा; ते कर-कर जाईयै विश्वासी मरदें ते जनांनीयें गी कसीटी-कसीटी जेले च सुट्टे दा हा।
\s सामरिया च फिलिप्पुस
\p
\v 4 पर जेड़े विश्वासी तितर-बितर ओए दे हे, ओ शोभ समाचार सुनांदे ओई कुमदे रे।
\v 5 ते फिलिप्पुस सामरिया दे शैर च जाईयै लोकें गी मसीह दा परचार करन लगया।
\v 6 जेड़ीयां गल्लां फिलिप्पुस ने बोलियां उनेंगी लोकें सुनीयै ते जेड़े चेन्न ओ दसदा हा उनेंगी दिखी-दिखियै, एक चेत ओईयै मन लाया।
\v 7 जेलै फिलिप्पुस उक्म दिंदा हा मतें बिचा अशोद्ध आत्मा बड़ी बाज कन्ने करलांदी निकली गेई, ते मते सारे लकवे दे रोगी ते लंगड़े बी चंगे कित्ते गै।
\v 8 ते ओस शैर च मते सारे लोकें दे बेच खुशी दी लैर छाई गेई।
\s शमौन जादू करने आला
\p
\v 9 एस शैर च शमौन नां दा एक मनुक्ख हा, जेड़ा जादू टोना करियै सामरिया दे लोकें गी रांन करदा ते अपने आप गी एक बडा मरद आखदा हा।
\v 10 ते सब निके थमां लेईयै बड्डे तकर सारे ओसदा आदर करियै आखदे हे, “ए मनुक्ख परमेसर दी ओ शक्ति ऐ, जेदी बड़ी आखी जंदी ऐ।”
\v 11 ओसने मते दिनें थमां उनेंगी अपने जादू टूने दे कम्में कन्ने रांन करियै रखे दा हा, एसकरी उसी बडे मनदे हे।
\v 12 लेकन उनै जेसलै फिलिप्पुस दे परचार दा बश्वास कित्ता जेड़ा परमेसर दे राज ते यीशु मसीह दे नां दा शोभ समाचार सुनांदा हा तां लोग, के मरद, के जनांनीयां, पवित्रशनांन लैंन लगे।
\v 13 ओस बेलै शमौन ने अप्पुं बी बश्वास कित्ता ते पवित्रशनांन लेईयै फिलिप्पुस कन्ने रौना लगया ते चेन्न ते बड्डे-बड्डे चमत्कार दे कम ओदे दिखियै रांन ओंदा हा।
\s सामरियें पवित्र आत्मा गी पाना
\p
\v 14 जेसलै प्रेरित जेड़े यरूशलेम च हे, सुनया के सामरिया दे लोकें परमेसर दा वचन मनी लेता ऐ तां पतरस ते यूहन्ना गी उंदे कोल पेजया।
\v 15 ते उनै उत्थें पूजियै उंदे आसतै प्रार्थना कित्ती के ओ पवित्र आत्मा पांन।
\v 16 किके पवित्र आत्मा अजें तकर उंदेचा कुसे दे उपर नेई उतरा हा; उनै सेर्फ प्रभु यीशु दे नां दा पवित्रशनांन लेता हा।
\v 17 ओस बेलै पतरस ते यूहन्ना ने उंदे उपर अथ्थ रखे ते उनै पवित्र आत्मा पाया।
\s शमौन दा पाप
\p
\v 18 जेसलै शमौन दिखया के प्रेरितें दे अथ्थ रखने कन्ने पवित्र आत्मा दित्ता जंदा ऐ, तां ओ उंदे कोल पैसे आनीयै आखया,
\v 19 “ए शक्ति मिगी बी दियो, के जेस कुसे दे उपर आंऊँ बी अथ्थ रखां, ओ पवित्र आत्मा पा।”
\v 20 पतरस ने ओस कन्ने आखया, “तेरे रपे तेरे कन्ने नाश ओंन, किके तो परमेसर दा दान पैसे कन्ने खरीदने दा वचार कित्ता।
\v 21 एस सेवा च नां तेरा ऐसा ऐ, नां पाग; किके तेरा मन परमेसर दे अगें सच्चा नेई।
\v 22 एसकरी अपनी एस बराई थमां मने गी फेरीये प्रभु अगें प्रार्थना कर, ओई सकदा ऐ के तेरा मन दा बुरा वचार माफ़ कित्ता जाग।
\v 23 किके आंऊँ दिखना ऐ के तू पित्त आला लेखा कौड़ा ते अतर्म दी गलामी च पेदा ऐ।”
\v 24 शमौन ने जबाब दिता, “तोस मेरे आसतै प्रभु अगें प्रार्थना करो के जेड़ीयां गल्लां तुसें बोलियां, उंदे बिचा कोई बी सज़ा मेरे उपर नेई आई पवै।”
\p
\v 25 इसै आसतै पतरस ते यहून्ना गुवाई देईयै ते प्रभु यीशु दा वचन सनाईयै यरूशलेम गी बापस गै, ते सामरियें दे मते सारे ग्रांऐं च शोभ समाचार सनांदे गै।
\s कूश दे पैसा मेंत्री गी फिलिप्पुस दी शिखया
\p
\v 26 पी प्रभु दे एक सोर्गदूत ने फिलिप्पुस गी आखया, “उठ ते दक्षिण आली बखी ओस रस्ते उपर जा, जेड़ा यरूशलेम दा गाजा नगर गी जंदा ऐ।” ए रेगिस्तानी रस्ता ऐ।
\v 27 ओ उठीयै चली पिया, ते दिखो, कूश देश दा एक मनुक्ख आ करदा हा जेड़ा ईजडा ते कूशियें दी रानी कन्दाके दा मंत्री ते खजांची हा। ओ अराधना करने गी यरूशलेम आया हा।
\v 28 ओ अपने रथ उपर बैठा दा हा, ते यशायाह पविखवक्ता दी कताब जोरियै पढ़दे ओई बापस अपने देश च जा करदा हा।
\v 29 ओस बेलै पवित्र आत्मा ने फिलिप्पुस गी आखया, “कोल जाईयै एस रथ दे कन्ने-कन्ने जा।”
\v 30 फिलिप्पुस ओसदी बखी दौड़या ते रथ दे कोल पूजया ते उसी यशायाह पविखवक्ता दी कताब गी पढ़दे सुनया, ते पूछ्या, “तू जे पढ़ा करना ऐ के उसी समझना बी ऐं?”
\v 31 ओसने आखया, “जेसलै तकर कोई मिगी नेई समझाग तां आंऊँ कियां समझां?” ते ओसने फिलिप्पुस अगें अर्ज कित्ती के ओ चढ़ीयै ओदे कोल रथ च बैठे।
\p
\v 32 पवित्र शास्त्र दा जेड़ा ऐसा ओ पढ़ा करदा हा, ओ ए हा;
\q “ओ पिड्ड आला लेखा वध ओनें आसतै पजाया गीया,
\q जेलै लोक उसी सतांदे हे ते जियां लैला अपने ऊन कतरने आलें अगें चोप्प चाप रौंदा ऐ,
\q उय्यां गै ओसने अपना मुंह नेई खोलया।
\q
\v 33 ओसदी लीमंगी च ओसदा न्याय नेई ओई सकया।
\q ओदे बेलै दे लोकें दा खलास कोन करग?
\q किके तरती थमां ओसदा प्राण लेत्ता जंदा ऐ।”
\p
\v 34 एस गल्ल उपर खोजे ने फिलिप्पुस गी पूछ्या, “आंऊँ तेरे अगें अर्ज करना ऐं, ए सना के पविखवक्ता ए कोस दे बारै च आखदा ऐ, अपने यां कुसे दुए दे बारै च?”
\v 35 ओस बेलै फिलिप्पुस ने बोलन शुरू कित्ता, ते इसै पवित्र शास्त्र गी शुरू थमां उसी यीशु दा शोभ समाचार सनाया।
\v 36 रस्ते च जंदे-जंदे ओ कुसे तलाब (पनासे) दे उपर पूजे। ओस बेलै खोजे ने आखया, “देख इत्थैं पानी ऐ, ऊन मिकी पवित्रशनांन लेने आसतै के रोक ऐ।”
\v 37 फिलिप्पुस ने आखया, “जेकर तू सारे मने कन्ने बश्वास करना ऐ तां लेई सकना ऐ।” ओसने जबाब दिता, “आंऊँ बश्वास करना ऐ के यीशु मसीह परमेसर दा पुत्तर ऐ।”
\v 38 ओस बेलै ओसने रथ गी खड़ेरने दा उक्म दिता, ते फिलिप्पुस ते खोजे दमै तलाब च उतरी गै, ते ओसने खोजा गी पवित्रशनांन दिता।
\v 39 जेसलै ओ पानी बिचा निकलियै उपर आए, तां प्रभु दा आत्मा फिलिप्पुस गी चुकी लेई गीया, ते खोजे उसी पी नेई दिखया, ते ओ खुशी मनांदे अपने देश चली गीया के परमेसर ने उनेंगी बचाई लेता।
\v 40 फिलिप्पुस अशदोद च आई निकलिया, ते जेसलै तकर कैसरिया च नेई पूजया, ओस बेलै तकर घरां च परमेसर दे राज दा शोभ समाचार सनांदा गीया।
\c 9
\s शाऊल दा एर्दें बदली ओना
\p
\v 1 शाऊल जेड़ा प्रभु दे चेलें गी तमकाने ते मारी ओड़ने दी सोच च हा, यरूशलेम च महायाजक दे कोल गीया
\v 2 ते ओस थमां दमिश्क शैर दे प्रार्थनाकार दे नां उपर एस मकसद दियां चिट्ठीयां मंगियां, के पावें विश्वासी मरद, पावें जनानी, जिनेंगी ओ एस रस्ते उपर दिखै ते बन्नीयै उनेंगी यरूशलेम गी लेई अवै।
\v 3 लेकन चलदे-चलदे जेसलै शाऊल दमिश्क दे कोल पूजया, तां एक दम्म अम्बर थमां ओदे चौनी पासे लो चमकी,
\v 4 ते ओ जमीन उपर टेई गीया, ते परमेसर दी ए बाज सुनी, “ए शाऊल, ए शाऊल, तू मिकी कि सता नां ऐं?”
\v 5 ओसने पूछया, “ए प्रभु तू कुन्न ऐ?” ओसने आखया, “आंऊँ यीशु ऐं, जिसी तू सता करना ऐं।
\v 6 लेकन ऊन उठीयै शैर च जा, ते जे केछ तुगी करना ऐ ओ आखया जाग।”
\v 7 जेड़े मनुक्ख ओदे कन्ने हे, ओ चोप्प ओई गै; किके बाज तां सुनदे हे, लेकन कुसे गी दिखदे नेई हे।
\v 8 ओस बेलै शाऊल पुञें दा उठया, लेकन जेसलै अखीयाँ खोलीयां तां उसी केछ बी नेई लबया, ते ओ ओसदा अथ्थ पकड़ीयै दमिश्क दे शैर च लेई गै।
\v 9 ते ओ त्रै देन तकर नेई दिखी सकया, ते नां खादा ते नां पीता।
\s शाऊल दा पवित्रशनांन
\p
\v 10 दमिश्क शैर च हनन्याह नां दा एक चेला हा, ओस कन्ने प्रभु ने दर्शन च आखया, “ए हनन्याह!” ओसने आखया, “आं, प्रभु।”
\v 11 ओस बेलै प्रभु ने उसी आखया, “उठीयै सीधी नां दी गली च जा, ते यहूदा दे कर च शाऊल नां दा एक तरसुस वासी गी पूछी लै; किके ओ प्रार्थना करा दा ऐ,
\v 12 ते ओसने हनन्याह नां दे एक मनुक्ख गी कर दे अन्दर औंदे ते अपने उपर अथ्थ रखदे दिखया ऐ; तां पी दिखी सकै।”
\v 13 हनन्याह ने जबाब दिता, “ए प्रभु, मैं एस मनुक्ख दे बारै च मतें थमां सुने दा ऐ के ओसने यरूशलेम च तेरे पवित्र लोकें कन्ने बड़ी-बड्डीयां बराईयां कित्तियां न;
\v 14 ते इत्थैं बी इसी प्रधान याजकें थमां अख्त्यार मिले दा ऐ, के जेड़े लोग तेरे नां उपर बश्वास करदे न, उनै सबनीं गी बन्नी लै ते यरूशलेम च लेई अवै।”
\v 15 लेकन प्रभु ने ओस कन्ने आखया, “तू चली जा; किके ओ तां दुई जाती ते राजा ते इस्राएलियें दे सामने मेरा नां परचार करने आसतै चुने दा पांढा ऐ।
\v 16 ते आंऊँ उसी सनागा, के मेरे नां आसतै उसी कियां-कियां दोख पोगना ओग।”
\v 17 ओस बेलै हनन्याह उठीयै ओस कर गीया, जिथें शाऊल रौंदा हा, ते ओस उपर अपना अथ्थ रखियै आखया, “ए प्रा शाऊल, प्रभु,मतलब यीशु जेड़ा ओस रस्ते च, जेस च तू आया तुगी लबया हा, उसै मिकी पेजया ऐ, के तू पी दिखी सकै ते पवित्र आत्मा कन्ने परपुरी ओई जा।”
\v 18 ते फोरन ओसदी अखीयाँ चा छिलके जिए किरे,ते ओ दिखना लगया, ते उठीयै पवित्रशनांन लेता;
\v 19 पी पोजन खाईयै बल पाया। ओ कई देन उनै चेलें कन्ने रिया जेड़े दमिश्क शैर च हे।
\s शाऊल थमां यीशु मसीह दा प्रचार
\p
\v 20 ते ओ फोरन दमिश्क शैर दे प्रार्थनाकार च यीशु दा प्रचार करन लगया के यीशु गै परमेसर दा पुत्तर  ऐ।
\v 21 ते सारे सुनने आले रांन ओईयै आखन लगे, “के ए उवै मनुक्ख नेईयैं जेड़ा यरूशलेम च उनेंगी जेड़े यीशु दे नां उपर बश्वास करदे हे, नाश करदा हा; ते ए इत्थैं बी एस आसतै गै आया हा, के उनेंगी बन्नीयै प्रधान याजकें दे कोल लेई जा?”
\v 22 लेकन शाऊल ओर बी समर्थवान ओंदा गीया, ते एस गल्ल दा सबूत देई-देईयै के यीशु गै मसीह ऐ, दमिश्क शैर दे रौने आले यहूदीयें दा मुंह बंद करदा रिया।
\p
\v 23 जेसलै मते देन बीती गै, तां यहूदीयें मिलीयै उसी मारी देने दी सलाह बनाई।
\v 24 लेकन उंदी सलाह दा शाऊल गी पता चली गीया ओ तां उसी मारने आसतै रात देन रस्तें च मारी ओड़ने लेई लगे दे हे।
\v 25 लेकन रातो-रात ओदे चेलें उसी टोकरे च बठाया, ते दवार उपरा-उपरा लटकाईयै दुई जगा तुआरी दिता।
\s यरूशलेम च शाऊल
\p
\v 26 यरूशलेम च पूजियै शाऊल ने चेलें कन्ने मिलने दा कोष्ट कित्ती; लेकन सारे शाऊल थमां डरदे हे, किके उनेंगी बश्वास नेई ओंदा हा, के ओ बी चेला ऐ।
\v 27 लेकन बरनबास ने उसी अपने कन्ने प्रेरितें दे कोल लेईयै सनाया के एस ने किस रीति कन्ने दमिश्क शैर जंदे रस्ते च प्रभु गी दिखया, ते प्रभु ने एस कन्ने गल्लां कित्तियां; पी दमिश्क च एस ने कियां इम्त कन्ने यीशु दे नां कन्ने प्रचार कित्ता।
\v 28 ओ उंदे कन्ने सारे यरूशलेम च ओंदा-जंदा रिया
\v 29 ते बे डरा ओईयै प्रभु दे नां कन्ने प्रचार करदा हा; ते यूनानी पाषा बोलने आलें यहूदीयें कन्ने गल्ल बात ते बैस-मूयासा करदा हा; लेकन ओ उसी मारने दी कोष्ट करने लगे।
\v 30 ए जानियें उसी प्रा कैसरिया शैर लेई आए, ते तरसुस शैर अपने कर गी पेजी देता।
\p
\v 31 एस चाली सारे यहूदीया शैर, ते गलील जिले, ते सामरिया दे शैर च कलीसिया गी चैन मिलया, ते ओसदी तरकी ओंदी गेई; ते ओ प्रभु दे डर ते पवित्र आत्मा दी शान्ति च चलदी ते बददी गेई।
\s ऐनियास दी चंगाई
\p
\v 32 पी ऐसा ओया के पतरस अर जगह फिरदे ओई, उनै पवित्र लोकें दे कोल पूजया जेड़े लुद्दा शैर च रोंदे हे।
\v 33 उत्थें उसी ऐनियास नां दे लकवे दा रोगी एक मनुक्ख मिलया, जेड़ा अट्ठ साल थमां खट्टे उपर पेदा हा।
\v 34 पतरस ने उसी आखया, “ए ऐनियास! यीशु मसीह तुगी चंगा करदा ऐ। उठ, अपना खट्ट चोक्क।” ओस बेलै ओ फोरन उठी खड़ोई गीया।
\v 35 ओस बेलै लुद्दा ते शारोन दे सारे रौने आले उसी दिखियै सारे प्रभु यीशु उपर विश्वास कित्ता।
\s दोरकास गी जेंद दान
\p
\v 36 याफा शैर च तबीता मतलब दोरकास नां दी एक विश्वासं रौंदी ही। ओ मते सारे पले-पले कम ते गरीबें गी दान करदी ही।
\v 37 उनै दिनें च ओ बमार ओईयै मरी गेई; ते उनै ओसदी लाश नुहालीयै उपरली जगा उपर रखी दिती।
\v 38 ते एस लेई के लुद्दा याफा दे कोल हा, चेलें ए सुनीया के पतरस उत्थें ऐ, दो मनुक्ख पेजीयै ओस कन्ने अर्ज कित्ती, “साड़े कोल औने दा चेर नेई ला।”
\v 39 ओस बेलै पतरस उठीयै, उंदे कन्ने चली पिया, ते जेसलै ओ पूजया, तां ओ उसी ओस जगा उपर लेई गै जिथें तबीता दी लाश रखी दी ही। सारीयां विधवां रोईयै, ओदे कोल आई खड़ोती हियां, ते जेड़े कुरते ते कपड़े दोरकास ने उंदे कन्ने रोंदे ओई बनाए दे हे, दसना लगियाँ।
\v 40 ओस बेलै पतरस ने सारें गी बार करी दिता, ते कुटने टेकियै प्रार्थना कित्ती ते लाश दी बखी दिखियै आखया, “ए तबीता, ओठ।” ओस बेलै ओसने अपनीयां अखीयाँ खोलीयां; ते पतरस गी दिखियै उठी बैठी।
\v 41 ओसने अपना अथ्थ देईयै उसी ठुआलया, ते पवित्र लोकें ते बिधवाएं गी बलाईयै उसी उनेंगी ज़िंदा दसी दिता।
\v 42 ए गल्ल सारे याफा शैर च फैली गेई; ते मते सारें प्रभु यीशु उपर बश्वास कित्ता।
\v 43 ते पतरस याफा च शमौन नां दे कुसे चमड़े दा कारोबार करने आले दे इत्थैं मते देन रिया।
\c 10
\s कुरनेलियुस गी दर्शन
\p
\v 1 कैसरिया शैर च कुरनेलियुस नां दा एक मनुक्ख हा, जेड़ा इतालियानी नां दी पलटन दा सूबेदार हा।
\v 2 ओ भक्त हा, ते अपने सारे कराने समेत परमेसर थमां डरदा हा, ते यहूदी गरीब लोकें गी मता दान दिंदा, ते बराबर परमेसर अगें प्रार्थना करदा हा।
\v 3 ओसने देन ते त्रिये पैर दे कोल दर्शन च साफ़ दिखया के परमेसर दा एक सोर्गदूत ओदे कोल अन्दर आईयै आखया ऐ, “ए कुरनेलियुस!”
\v 4 ओसने उसी त्यान कन्ने दिखया ते डरियै आखया, “ए प्रभु, के ऐ?” ओसने उसी आखया, “तेरी प्रार्थना ते तेरे दान याद करने आसतै परमेसर दे सामने पूजे न;
\v 5 ते ऊन याफा शैर च मनुक्ख पेजीयै शमौन गी, जिसी पतरस आखया जंदा ऐ, बलाई लै।
\v 6 ओ शमौन, चमड़े दे तंदा करने आले दे इत्थैं मैमान ऐ, जेसदा कर समुंद्र दे कंडै ऐ।”
\v 7 जेसलै ओ सोर्गदूत जेस ने ओस कन्ने गल्लां कित्तियां हियां चली गीया, ते ओसने दो सेवक, ते ओर जेड़े ओदे कोल आजर रवा करदे हे उंदे बिचा एक भक्त सपाई गी बलाया,
\v 8 ते उनेंगी सारीयां गल्लां सनाईयै याफा शैर गी पतरस गी बलाने आसतै पेजया।
\s पतरस दा दर्शन
\p
\v 9 दुए देन जेसलै ओ तरै मानु जेड़े कुरनेलियुस ने पेजे हे चलदे-चलदे शैर दे कोल पूजे, तां दो पैर दे कोल पतरस छत उपर प्रार्थना करने गी चढ़या।
\v 10 उसी पोख लगी ते केछ खाणा चांदा हा, लेकन जेसलै ओ पोजन त्यार करा दे हे तां ओ बेसोध ओई गीया;
\v 11 ते ओसने दिखया, के अम्बर खुली गीया; ते एक बड़ी चादर, पांढे आला लेखा चौनी कोने थमां पकड़ीयै लटकी दी, तरती आली बखी उतरा करा दी ऐ।
\v 12 जेदे च तरती दे सारे किसम दे चार जञें आले ते पूञाँ चलने आले जेंतु ते अम्बर दे पैंछी हे।
\v 13 उसी एक ऐसी बाज सनाई दिती, “ए पतरस ओठ, मार ते खा।”
\v 14 लेकन पतरस ने आखया, “नेई प्रभु, कदें बी नेई; किके मैं कदें कोई अशोद्ध चीज नेई खादी ऐ।”
\v 15 पी दुई बार उसी उवै बाज सनाई दिती, “जे केछ परमेसर ने शोद्ध कित्ता ऐ, उसी तू अशोद्ध मत अख।”
\v 16 त्रै बारी इयां गै ओया; ओस बेलै फोरन ओ चादर अम्बर गी चुकी लेती गेई।
\s कुरनेलियुस दे कर पतरस
\p
\v 17 जेसलै पतरस अपने मन च एस सोच बेच हा, के ए दर्शन जेड़ा मैं दिखया ऐ, ओदा मतलब के ओई सकदा ऐ, ओस बेलै, ओ मनुक्ख जिनेंगी कुरनेलियुस ने पेजा हा, शमौन दे कर दा पता करियै दरबाजे उपर आई खड़ोते,
\v 18 ते पुकारीयै पूछना लगे, “के शमौन जिसी पतरस आखया जंदा ऐ, इत्थैं गै मैमान ऐ?”
\v 19 पतरस जेड़े ओस दर्शन उपर सोचा गै करदा हा, के पवित्र आत्मा ने उसी आखया, “देख, त्रै मनुक्ख तुगी तुपा करदे न।
\v 20 एस आसतै उठीयै थल्लै जा, ते बिना डर दे उंदे कन्ने चली जा; किके मैं गै उनै गी पेजया ऐ।”
\v 21 ओस बेलै पतरस ने उतरीयै उनै मनुक्खें गी आखया, “दिखो,जिसी तोस तुपा करदे ओ, ओ आंऊँ गै। थुआड़े औने दा के कारन ऐ?”
\v 22 उनै आखया, “कुरनेलियुस सूबेदार जेड़ा तरमी ते परमेसर थमां डरने आला ते सारी यहूदी जाती च सुनाम मनुक्ख ऐ, ओसने एक पवित्र सोर्गदूत थमां ए उक्म पाया ऐ, के तुगी अपने कर बलाईयै तेरे थमां वचन सुनें।”
\p
\v 23 ओस बेलै ओसने उनेंगी अन्दर बलाईयै रौने दी जगा दिती। दुए देन ओ उंदे कन्ने गीया, ते याफा शैर दे विश्वासी प्राऐं बिचा केछ ओदे कन्ने ओई गै।
\v 24 दुए देन ओ कैसरिया शैर पूजे, ते कुरनेलियुस अपने कुटम्बियें गी ते प्यारे मित्रें गी किटठा करियै उंदा एन्तज़ार करा दा हा।
\v 25 जेसलै पतरस अन्दर आवा दा हा, तां कुरनेलियुस ने ओस कन्ने पेंट कित्ती, ते ओदे पैरें च किरीयै उसी मत्था टेकया;
\v 26 लेकन पतरस ने उसी ठुआलीयै आखया, “खड़ोई जा, साड़ी अराधना नेई करयो आंऊँ बी तां मनुक्ख गै।”
\v 27 ते ओदे कन्ने गल्ल बात करदा कर दे अन्दर गीया, ते मतें लोकें गी किटठा दिखियै
\v 28 पतरस ने उंदे कन्ने आखया, “तोस यहूदी जांनदे ओ के दुई जातीयें दी संगति नेई करयो जां ओदे उत्थें जाना यहूदी आसतै अतर्म ऐ, लेकन परमेसर ने मिकी गलाया ऐ के कुसे बी मानु गी आशोद जां ग़न्दा नेई बोलां।
\v 29 एस आसतै जेसलै आंऊँ बलाया गीया तां बगैर केछ आखे दे चली आया। ऊन आंऊँ पूछना ऐं के मिकी केस कम आसतै बुलाया गीया ऐ?”
\p
\v 30 कुरनेलियुस ने आखया, “इसै घड़ी, पूरे चार देन पैलैं, आऊँ अपने कर च त्रिये पैर प्रार्थना करा दा हा; ते दिखो, एक मरद चमकने आला कपड़ा लाए दे, मेरे सामने आई खड़ोता
\v 31 ते आखन लगया, ए कुरनेलियुस, तेरी प्रार्थना सुनी लेती गई ऐ ते तेरे दान परमेसर दे सामने याद कित्ते गै न।
\v 32 इसै आसतै कुसे गी याफा शैर पेजीयै शमौन गी जिसी पतरस आखया जंदा ऐ, बला। ओ समुंद्र दे कंडै शमौन, चमड़े दा तंदा करने आले दे कर च मैमान ऐ।
\v 33 ओस बेलै फोरन मैं तेरे कोल लोग पेजे, ते तो पला कित्ता जेड़ा आई गीया। ऊन अस सारे इत्थैं परमेसर दे सामने न, तां जे जे केछ परमेसर ने तेरे कन्ने गलाया ऐ उसी सुनचै।”
\s कुरनेलियुस दे कर पतरस दी शिखया
\p
\v 34 ओस बेलै पतरस ने आखया, “ऊन मिकी पक्का ओई गीया, के परमेसर कुसे दी बी तरफदारी नेई करदा,
\v 35 बरना अर जाती च जेड़ा परमेसर थमां डरदा ऐ, ओ उसी अच्छा लगदा ऐ।
\v 36 जेड़ा वचन ओसने इस्राएलियें दे कोल पेजया, जेसलै ओसने यीशु मसीह थमां (जेड़ा सबनी दा प्रभु ऐ) शान्ति दा शोभ समाचार सनाया,
\v 37 ओ वचन तोस जांनदे ओ, जेड़ा यूहन्ना  दे पवित्रशनांन दे प्रचार दे बाद गलील जिले थमां शुरू ओईयै सारे यहूदीया शैर फैली गीया;
\v 38 परमेसर ने केस रीति कन्ने यीशु नासरी गी पवित्र आत्मा ते शक्ति कन्ने अभिषेक कित्ता; ओ पलाई करदा ते सारें गी जेड़े शतान दे सताए दे हे,चंगा करदा फिरया, किके परमेसर ओदे कन्ने हा।
\v 39 ते अस सारे ओनें गल्लें दे गवाह न; जेड़ा ओसने यहूदीया दे देश ते यरूशलेम च बी कित्ते, ते उनै उसी काठ उपर लटकाईयै मारी दिता।
\v 40 लेकन उसी परमेसर ने त्रिये देन ज़िंदा कित्ता, ते परकट बी करी दिता ऐ;
\v 41 सारें लोकें गी नेई मगर ओनें गवाऐं गी जिनैं गी परमेसर ने पैलैं दा चुनी लेता हा, मतलब साड़े उपर जिनैं ओदे मरें दे बिचा जिंदे ओनें थमां बाद ओस कन्ने खादा पीता;
\v 42 ते ओसने असेंगी उक्म दिता के सारे लोकें च प्रचार करो ते गवाई दियो, के ए उवै यीशु ऐ जिसी परमेसर ने जिंदे ते मरें दा न्यायी रखया ऐ।
\v 43 ओसदी सारे पविखवक्ता गवाई दिंदे न के जेड़ा कोई ओस उपर बश्वास करग, ओसगी ओदे नां थमां पापें दी माफ़ी मिलग।”
\s गैर-यहूदीयें उपर पवित्र आत्मा दा उतरना
\p
\v 44 पतरस ए गल्लां आखादा गै हा के पवित्र आत्मा वचन दे सब सुनने आलें उपर उतरी आया।
\v 45 ते जिनैं खतना कित्ते दे यहूदी विश्वासी पतरस दे कन्ने आए दे हे, ओ सारे रांन ओए के दुई जातीयें उपर बी पवित्र आत्मा दा दान उंडेला गीया ऐ।
\v 46 किके उनै उनेंगी पांति-पांति दी पाषा बोलदे ते परमेसर दी बड़ाई करदे सुनया। एस उपर पतरस ने आखया,
\v 47 “के कोई पानी दी रोक करी सकदा ऐ के ए पवित्रशनांन नेई पांन, जिनैं साड़े आला लेखा पवित्र आत्मा परमेसर पाया ऐ?”
\v 48 ते पतरस ने उक्म दिता के उनेंगी यीशु मसीह दे नां कन्ने पवित्रशनांन दिता जा। ओस बेलै उनै ओस कन्ने अर्ज कित्ती के केछ देन ओर उंदे कन्ने रवै।
\c 11
\s पतरस दा यरूशलेम गी बापस औना
\p
\v 1 पी प्रेरितें ते विश्वासी प्राऐं जेड़े यहूदीया लाकें च हे सुनया, के दुई जातीयें बी परमेसर दा वचन मनी लेता ऐ।
\v 2 ते जेसलै पतरस यरूशलेम च आया, तां खतना कित्ते दे यहूदी विश्वासी लोग ओस कन्ने बैस करन लगे,
\v 3 “तो खतना नेई कित्ते दे गैर यहूदी लोकें दे उत्थें जाईयै उन्दे कन्ने रुट्टी खादी।”
\v 4 ओस बेलै पतरस ने उनेंगी शुरू थमां जेड़ीयां गल्लां कुरनेलियुस दे कर ओईयां हां खुलीयै सनाईयां
\v 5 “आंऊँ याफा शैर च प्रार्थना करा दा हा, ते बेसोध ओईयै एक दर्शन दिखया के एक पांढा, बड़ी चादर आला लेखा चौनी कुने थमां लटकाएदा दा, अम्बर थमां उतरीयै मेरे कोल आया।
\v 6 जेसलै मैं ओस उपर त्यान दित्ता, तां ओस च तरती दे उपर चाऊ जञें चलने आले ते वन पशु ते पूञाँ चलने आले जेंतु ते अम्बर दे पैंछी दिखे;
\v 7 ते ए बाज बी सुनी, ए पतरस ओठ, मार ते खा।
\v 8 मैं आखया, नेई प्रभु, नेई; किके कोई अशोद्ध जां गन्दी चीज मेरे मुंह च कदें बी नेई गेई।
\v 9 एदे जबाब च अम्बर बिचा दुई बार बाज आई, जे केछ परमेसर ने शोद्ध बनाया उसी ग़न्दा मत बोल।
\v 10 त्रै बार इयां गै ओआ; ओस बेलै सब केछ पी अम्बर उपर चुकी लेता गीया।”
\v 11 ओस बेलै फोरन त्रै मनुक्ख जेड़े कैसरिया शैर चा कुरनेलियुस ने मेरे कोल पेजे हे, ओस कर उपर जेस च अस हे, आई खड़ोते।
\v 12 ओस बेलै पवित्र आत्मा ने मिकी उंदे कन्ने बिना डर दे जानें लेई आखया, ते ए छें प्रा बी मेरे कन्ने ओई गै; ते अस ओस मनुक्ख दे कर गै।
\v 13 ते ओसने असेंगी सनाया, के ओसने एक सोर्गदूत गी अपने कर च खड़ोते दे दिखया, जेस ने उसी आखया, याफा शैर च मनुक्ख पेजीयै शमौन गी जिसी पतरस आखया जंदा ऐ, बलाई लै।
\v 14 ओ थुआड़े कन्ने ऐसीयां गल्लां आखघ, जेदे थमां परमेसर तुगी ते तेरे सारे कराने गी बचाई लैग।
\v 15 जेसलै आंऊँ गल्लां करन लगया, तां पवित्र आत्मा उंदे उपर उसै रीति कन्ने उतरया जेस रीति कन्ने शुरू थमां पिन्तेकुस्त दे त्यार च साड़े उपर उतरया हा।
\v 16 ते यूहन्ना  ने उनै सारें गी आखया, “आंऊँ तां तुसेंगी पानी कन्ने पवित्रशनांन दिना ऐं, लेकन ओ औने आला ऐ जेड़ा मेरे थमां शक्ति आला ऐ; आंऊँ तां एस काबल बी नेई के ओदीयें नुकें दे तसमें खोली सकां; ओ तां तुसेंगी पवित्र आत्मा दी अग्ग कन्ने पवित्रशनांन देग।
\v 17 एस आसतै परमेसर ने उनेंगी बी इयै दान दिता, जेड़ा असैं प्रभु यीशु मसीह उपर विश्वास करने थमां मिलया हा; ते आंऊँ कुन्न हा जेहड़ा परमेसर गी रोकी सकदा?”
\v 18 ए सुनीयै ओ यहूदी विश्वासी चुप रे, ते परमेसर दी बड़ाई करियै आखन लगे, “एसकरी ते परमेसर ने दुई जातीयें गी बी मेशा दी जिंदड़ी आसतै पापें कोलां मन फराने दा ते यीशु उपर विश्वास करने दा दान दिता ऐ।”
\s अन्ताकिया च शाऊल ते बरनबास
\p
\v 19 जेड़े लोग ओस कलेश दे मारे जेड़ा स्तिफनुस दे कारन पिया हा, तितर-बितर ओई गै हे, ओ फिरदे-फिरदे फीनीके लाके ते साइप्रस टापू ते अन्ताकिया शैर च पूजे जेड़ा सीरिया लाकें च ऐ; लेकन यहूदीयें गी छुड़ीयै कुसे ओर गी यीशु दा वचन नेई सुनांदे हे।
\v 20 लेकन उन्दे बिचा केछ विश्वासी साइप्रस वासी ते कुरेने वासी हे, जेड़े अन्ताकिया शैर च आईयै यूनानियें गी बी प्रभु यीशु दे शोभ समाचार दियां गल्लां सुनाना लगे।
\v 21 ते प्रभु दी शक्ति उन्दे उपर ही, ते मते सारे गैर यहूदी लोक विश्वास करियै प्रभु यीशु आली बखी फिरे।
\v 22 जेसलै उन्दी चर्चा यरूशलेम दी कलीसिया बेच सुनने च आई, ते उनै बरनबास गी अन्ताकिया शैर पेजया।
\v 23 ओ उत्थें पूजियै ते परमेसर दी क्रपा गी दिखियै खोश ओया, ते सबनीं गी ए शिखया दिती के तन मन लाईयै प्रभु कन्ने लिपटे रवो।
\v 24 ओ एक पला मनुक्ख हा, ते पवित्र आत्मा ते विश्वास कन्ने परपुर हा; ते बाकी मते लोक प्रभु च आई मिले।
\v 25 ओस बेलै बरनाबास शाऊल गी तुपने आसतै तरसुस शैर गी चली गीया।
\v 26 जेसलै बरनाबास, शाऊल कन्ने मिलया ते उसी अन्ताकिया लेई आया; ते ऐसा ओया के ओ एक साल तकर कलीसिया दे कन्ने मिलदे ते मतें लोकें गी यीशु मसीह दे बारै च उपदेश दिंदे रे; ते चेलें सबनी थमां पैलैं अन्ताकिया शैर च गै मसीह आखे गै।
\p
\v 27 उनै देनें च गै केई विश्वासी जेड़े पविखवक्ता यरूशलेम बिचा अन्ताकिया च आए।
\v 28 उन्दे बिचा अगबुस नां दे एक पविखवक्ता ने खड़ोईयै पवित्र आत्मा दी प्रेरणा च ए गलाया के सारी दुनिया च बड़ा काल पौग-ओ काल क्लौदियुस बादशाह दे बेलै च िपया।
\v 29 ओस बेलै चेलें फैसला कित्ता के अर एक अपनी-अपनी थबीक दे मताबक यहूदीया लाके च रौने आले प्रांऐं दी मदद आसतै केछ पेजने दा फ़ैसला कित्ता।
\v 30 ते उनै ऐसा गै कित्ता; ते बरनबास ते शाऊल दे अथ्थें अगबें दे कोल केछ पैसे पेजी दिते।
\c 12
\s हेरोदेस दा रो पड़कनां
\p
\v 1 ओस बेलै हेरोदेस राजा ने कलीसिया दे केछ मनुक्खें गी सताने आसतै उनेंगी कैदी बनाई दित्ता।
\v 2 ओसने प्रेरित यूहन्ना दे प्रा याकूब गी तलवार कन्ने मराई दित्ता।
\v 3 जेसलै ओसने दिखया, के यहूदी लोग एस कन्ने खोश ओदे न, तां ओसने पतरस गी बी पकड़ी लेता। ओ देन खमीर रुट्टी देन हे।
\v 4 ते हेरोदेस ने पतरस गी पकड़ीयै जेले च सुट्टया,ते ओसदी राखी आसतै, चार-चार सपाईयें दे चार पैरें च रखया, एस वचार कन्ने के फसह दे त्यार दे बाद उसी लोकें दे सामने अनें।
\s पतरस दा जेल चा छटकारा
\p
\v 5 जेलै च पतरस दी राखी उआ करदी ही; लेकन कलीसिया ओदे आसतै एक मन ओईयै परमेसर दे अगें प्रार्थना करा करदी ही।
\p
\v 6 जेसलै हेरोदेस राजा उसी लोकें दे सामने दोष लाने आला हा, तां उसै राती पतरस दो संगलें कन्ने बन्ने दा, दो सपाईयें बेच सवा करदा हा; ते चौकीदार दरबाजे उपर जेले दी रखया करा दे हे।
\v 7 ते दिखो चानक, प्रभु दा एक सोर्गदूत पतरस दे कोल आई खड़ोता, ते ओस कोठरी च लो चमकी, ते ओसने पतरस दी पसली उपर अथ्थ मारीयै उसी जगाया, ते आखया, “जल्दी उठ। ते ओदे अथ्थें चा संगलां खुलीयै किरी गेईयां।”
\v 8 ओस बेलै सोर्गदूत ने उसी आखया, “लक बन्न, ते अपनीयां नुकां लाई लै।” ओसने उयांगै कित्ता, पी सोर्गदूत ने उसी आखया, “अपने कपड़े लाईयै मेरे पिछें ओई जा।”
\v 9 ओ निकलियै ओदे पिछें ओई गीया; लेकन ए नेई जानदा हा के जे केछ सोर्गदूत करा दा ऐ, ओ सच्च गै, बरना ए समझया के आंऊँ दर्शन दिखा करना ऐं।
\v 10 ओस बेलै ओ पैले ते दुए पैरे थमां निकलियै ओस लोहे दे दरबाजे उपर पूजे, जेड़ा शैर आली बखी ऐ। ओ उन्दे लेई अप्पुं गै खुली गीया, ते ओ निकलियै एक गै गली च ओईयै गै, ते फोरन गै सोर्गदूत उसी छुड़ीयै चली गीया।
\v 11 ओस बेलै पतरस ने ओश च आईयै आखया, “ऊन मैं समझी लेता के प्रभु ने अपना सोर्गदूत पेजीयै मिकी हेरोदेस राजा दे अथ्थें बिचा छुड़ाई लेता, ते यहूदी अगबें दी सारी आस त्रोड़ी दिती।”
\p
\v 12 ते ए सोचीयै, के परमेसर ने मिकी छुड़काई दित्ता ऐ, ओ यूहन्ना दी मां मरियम दे कर आया, जिसी मरकुस आखया जन्दा ऐ। उत्थें बड़े विश्वासी लोक किट्ठे ओईयै प्रार्थना करा दे हे।
\v 13 जेसलै पतरस ने दरबाजे दी खेड़की ठोरी, तां रुद्दे नां दी एक दासी दिखन आई।
\v 14 ते पतरस दी बाज पनछानियै ओसने खुशी दे मारे दरबाजा नेई खोलया, लेकन दौड़ीयै कोल गेई, ते सनाया के पतरस दरबाजे उपर खड़ोते दा ऐ।
\v 15 उनै उसी आखया, “तू पागल ऐं।” लेकन ओ दलेरी कन्ने बोली के इयां गै ऐ। ओस बेलै उनै आखया, “ओसदा सोर्गदूत ओंना।”
\v 16 लेकन पतरस पेहत ठोरदा गै रिया; आखरकार उनै खेड़की खोली, ते उसी दिखियै रांन रेई गै।
\v 17 ओस बेलै ओसने उनेंगी गी अथ्थ कन्ने शारा कित्ता के चोप्प रो; ते उनेंगी सनाया के प्रभु केस रीति कन्ने उसी जेले बिचा कढी लेई आया ऐ। पी आखया, “याकूब ते प्राऐं गी ए गल्ल सनाई दियो।” ओस बेलै ओ निकलियै दुई जगा चली गीया।
\p
\v 18 बड़ा बेला ओदे गै सपाईयें च जेड़े थाने च पतरस दी राखी करा दे हे मती अल चल मची गेई के पतरस दा के ओया।
\v 19 जेसलै हेरोदेस राजा ने ओसदी खोज करने आसतै उक्म दित्ता ते ओ नेई मिलया, तां चौकीदारें गी पूछया के पतरस कुत्थें गी गीया, पी ओनें उक्म दिता के ओ मारी दिते जांन; ते पतरस यहूदीया लाके गी छुड़ीयै कैसरिया शैर च जाईयै रौन लगया।
\s हेरोदेस दी कीड़े पेईयै मौत
\p
\v 20 हेरोदेस राजा सूर ते सैदा शैर दे लोकें थमां मता क्रोधी हा। ओस बेलै ओ एक मन ओईयै ओदे कोल आए, ते बलास्तुस गी जेड़ा राजा दा एक बड़ा अफसर हा, मनाईयै मेल करना चाया; किके राजा दे देश चा उन्दे देश दा पालन पोषण ओंदा हा।
\v 21 चुनें दे दिनें च हेरोदेस राजा राजवस्त्र पाईयै सिंहासन उपर बैठा, ते उनेंगी पाशन देन लगया।
\v 22 ओस बेलै लोग पुकारी उठे, “ए तां मनुक्ख दी नेई परमेसर दी बाज ऐ।”
\v 23 उसै कड़ी प्रभु दे एक सोर्गदूत ने फोरन ओदे उपर वार कित्ता, किके ओस परमेसर गी मैमा नेई दिती; ते उसी कीड़े पे ते मरी गीया।
\p
\v 24 लेकन परमेसर दा वचन बददा गीया ते विश्वासी लोक फैलदे गे।
\p
\v 25 जेसलै बरनबास ते शाऊल अपनी सेवा पूरी करी चुके तां यूहन्ना गी जिसी मरकुस आखया जन्दा ऐ, यरूशलेम चां अन्ताकिया बापस आए।
\c 13
\s बरनबास ते शाऊल गी पेजया जाना
\p
\v 1 अन्ताकिया शैर दी कलीसिया च केई पविखवक्ता ते शिखया देने आले हे; जियां; बरनबास ते शमौन जिसी नीगर यनी काला मानु आखया जन्दा ऐ; ते लूकियुस कुरेनी, ते चौथाई देश दा राजा हेरोदेस राजा दा दोध प्रा मनाहेम, ते शाऊल।
\v 2 जेस बेलै ओ उपवास कन्ने प्रभु दी पगती करा करदे हे, तां पवित्र आत्मा ने उन्दे क्न्ने आखया, “मेरे आसतै बरनबास ते शाऊल गी ओस सेवा आसतै लग्ग करो जेस आसतै मैं उनेंगी बलाए दा ऐ।”
\v 3 ओस बेलै उनै उपवास ते प्रार्थना करियै ते उन्दे सेर उपर अथ्थ रखियै उनेंगी परमेसर दी सेवा आसतै विदा कित्ता।
\s पौलुस दे प्रचार दा पैला सफ़र
\p
\v 4 एस आसतै शाऊल ते बरनाबास पवित्र आत्मा दे पेजे गेदे सिलूकिया बंदरगाह गी गै; ते उत्त्थुआं दा समुन्दरी जाज उपर चढ़ीयै साइप्रस टापू गी चली गे;
\v 5 ते सलमीस च पूजियै, परमेसर दा वचन यहूदीयें दे प्रार्थनाकार च सनाया। ते यूहन्ना उन्दे कन्ने उन्दी सेवा करदा हा।
\v 6 ते ओस सारे टापू ग्रां-ग्रां च ओदे ओई पाफुस शैर तकर पूजे। उत्थें उनेंगी बार-यीशु नां दा एक यहूदी जादू टोना ते झूठा पविखवक्ता मिलया।
\v 7 ओ राजपाल सिरगियुस पौलुस दे कन्ने हा, जेड़ा बुद्धिमान मनुक्ख हा। ओसने बरनबास ते शाऊल गी अपने कोल बलाईयै परमेसर दा वचन सुनना चाया।
\v 8 लेकन एलीमास जादूगर ने, किके इयै ओदे नां दा मतलब ऐ, उन्दा वरोध करियै राजपाल गी यीशु उपर विश्वास करने थमां रोकना चाया।
\v 9 ओस बेलै शाऊल ने जेसदा नां पौलुस बी ऐ, पवित्र आत्मा कन्ने परपुर ओईयै ओस एलीमास जादूगर दी बखी खडोईयै दिखियै आखया,
\v 10 “ए सारे कपट ते छल कन्ने परोए दे शतान दी औलाद, सच्चे तर्म दे बैरी, के तू प्रभु दे सीधे रस्तें गी डिंगा करना नेई छुडगा?
\v 11 ऊन देख, प्रभु दा अथ्थ तेरे विरोध च ऐ; ते तू केछ बेलै तकर अन्नां रौगा ते सूरज गी नेई दिखगा।” ओस बेलै फोरन तोंध ते न्हेरा ओसदी अखें उपर छाई गीया, ते ओ इत्थैं-उत्थें फरोलन लगया तां जे कोई ओसदी मदाद करै।
\v 12 ओस बेलै राजपाल ने जेड़ा ओया हा उसी दिखियै ते प्रभु दी शिखया थमां रांन ओईयै यीशु मसीह उपर विश्वास कित्ता।
\s पिसिदिया दे अन्ताकिया च पौलुस दी शिखया
\p
\v 13 पौलुस ते ओदे साथी पाफुस शैर थमां जाज खोलियै पंफूलिया लाके दे पिरगा शैर च आए; ते यूहन्ना मरकुस उनेंगी छुड़ीयै यरूशलेम गी बापस आया।
\v 14 ते पिरगा शैर थमां अगें निकलियै ओ पिसिदिया जिले दे अन्ताकिया शैर च पूजे; ते यहूदीयें दे बसां दे देन प्रार्थनाकार च बैठी गै।
\v 15 मूसा दा कनून ते पविखवक्तें दी कताब पढ़ने थमां बाद प्रार्थनाकार दे प्रधानें उन्दे कोल आखी पेजया, “ए प्राओ, जेकर लोकें गी सखाने आसतै थुआड़े मने च कोई गल्ल ऐ तां बोलो।”
\v 16 ओस बेलै पौलुस ने खड़ोईयै ते अथ्थें कन्ने शारा करियै आखया, “ए इस्राएलियें, ते परमेसर थमां डरने आलयो गैर यहूदियों, सुनो;
\v 17 इनें इस्राएली लोकें दे परमेसर ने साड़े पिता दादें गी चुनी लेता, ते जेसलै ए लोग मिस्र देश च परदेसी ओईयै रौंदे हे, ते उन्दी तरक्की कित्ती; ते बड्डे शक्तिशाली अथ्थें कन्ने कढी लेई आया।
\v 18 ओ कोई चाली साल तकर सन्सान जगै च उन्दी बर्दाश करदा रिया,
\v 19 ते कनान देश च सत जातीयें दा नाश करियै उन्दा देश कोई साड़े चार सौ साल च इंदी बरास्त च करी दिता।
\v 20 एस दे बाद ओसने शमूएल पविखवक्ता तकर उन्दे च न्यायी ते अगबें नयुक्त कित्ते।
\v 21 ओदे बाद जेस बेलै शमूएल उन्दा अगबा हा उनै एक राजा मंगया। ओस बेलै परमेसर ने चाली साल आसतै बिन्यामिन दे गोत्र बिचा एक मनुक्ख; मतलब किश दे पुत्तर शाऊल गी उन्दे उपर राजा रखया।
\v 22 परमेसर ने शाऊल गी लग करियै दाऊद गी उन्दा राजा बनाया; जेसदे बारै च ओसने गुआई दिती, मिकी एक मनुक्ख, यिशै दा पुत्तर दाऊद, मेरे मन दे मताबक मिली गीया ऐ; उवै मेरी सारी मरजी पूरी करग।
\v 23 इसै दे वंश बिचा परमेसर ने अपने बायदा दे मताबक इस्राएल दे कोल एक मुक्तिदाता, मतलब यीशु गी पेजया।
\v 24 जेसदे औने थमां पैलैं यूहन्ना ने सारे इस्राएलियें च मन फराने दे पवित्रशनांन दा परचार कित्ता।
\v 25 ते जेसलै यूहन्ना अपनी सेवा दा कम पूरा करने आला हा, तां ओसने उनै सारे गी आखया,तोस मिगी के समझदे ओ? आंऊँ ओ मसीह नेई ऐं। बरना दिखो,मेरे बाद एक औने आला ऐ आंऊँ तां तुसेंगी पानी कन्ने पवित्रशनांन दिना ऐ, लेकन ओ औने आला ऐ,आंऊँ तां एस योग बी नेई के ओदे पैरें दी नोक्क दा तसमा खोली सकां; ओ तां तुसेंगी पवित्र आत्मा ते अग्ग कन्ने पवित्रशनांन देग।”
\p
\v 26 “ए इस्राएली प्राओ, तोस जेड़े अब्राहम दी औलाद ओ; ते परमेसर थमां डरदे ओ, थुआड़े कोल एस उद्धार दा वचन पेजया गीया ऐ।
\v 27 किके यरूशलेम दे रौनें आलें ते उन्दे प्रधानें, नां यीशु मसीह गी पछानया ते नां पविखवक्तें दियां गल्लां समझीयां; जेड़ीयां अर बसां दे देन पढ़ीयां जंदियां न, एस आसतै उसी दोषी बनाईयै उनै गल्लें गी पूरा कित्ता।
\v 28 उनै उसी मारी ओड़ने दे योग कोई दोष ओस च नेई लबया, तां बी राजपाल पिलातुस दे अगें अर्ज कित्ती के ओ मारी दिता जा।
\v 29 ते जेसलै उनै ओदे बारै च पवित्र शास्त्र च लिखी दियां सारीयां गल्लां पूरीयां कित्तियां, तां उसी सूली  उपरा तुआरीयै कब्र च रखया।
\v 30 लेकन परमेसर ने उसी मरें दे बिचा जिन्दा कित्ता,
\v 31 ते ओ उनै चेलें गी जेड़े ओदे कन्ने गलील जिले चा यरूशलेम च आए हे, मते देन तकर लबदा रिया; लोकें दे सामनें ऊन ओ गै ओदे गवाह न।
\v 32 ते अस तुसेंगी परमेसर दे बायदे दे बारै च जेड़ा बजुर्गें कन्ने कित्ता गीया हा, ए शोभ समाचार सुनानयां न,”
\p
\v 33 के परमेसर ने यीशु गी मरें दे बिचा जिन्दा करियै, उवै बायदा साड़ी औलाद आसतै पूरा कित्ता; जियां दुए पजनें च बी लिखे दा ऐ, तू मेरा पुत्तर ऐं; अज्ज मैं गै तुगी जमायां ऐ।
\p
\v 34 ते परमेसर दी एस रीति कन्ने मरें दे बिचा जिन्दा करने दे बारै च बी, के ओ कदें बी नेई सड़ै, ओसने ए आखया ऐ, आंऊँ दाऊद दे उपर दी पवित्र ते अटल क्रपा थूयाडे उपर करगा।
\p
\v 35 एस लेई दाऊद ने अपने एक ओर पजन च बी आखया ऐ, किके तू मेरे प्राणें गी नरक बेच नेई छुड़गा; ते नां अपने पवित्र जन गी सड़ना देगा।
\p
\v 36 किके दाऊद तां परमेसर दी मर्जी दे मताबक अपने बेलै च सेवा करियै मरी गीया, ते अपने बजुर्गें च जाई मिलया, ते सड़ी बी गीया।
\v 37 लेकन जिसी परमेसर ने मरें दे बिचा जिन्दा कित्ता, ओ सड़ी नेई सकया।
\v 38 एस आसतै, ए मेरे इस्राएली प्राओ; तोस जानी लियो के यीशु थमां पापें दी माफ़ी दा समाचार तुसेंगी दित्ता जन्दा ऐ;
\v 39 ते जिन्नें गल्लें च तोस मूसा दे कनून थमां बेकसुर नेई ओई सकदे हे, उनै सबनीं गल्लें उपर अर एक विश्वास करने आला यीशु मसीह थमां बेकसुर आखया जन्दा ऐ।
\v 40 एस आसतै चकने रवो, ऐसा नेई ऊऐ, के जे पविखवक्तें दी कताब च लिखे दा ऐ, थुआड़े उपर बी आई पवै;
\q
\v 41 “ए निंदया करने आलयो, दिखो, ते रांन ओई जाओ, ते मिटी जाओ; किके आंऊँ थुआड़े दिनें च एक कम करना ऐं, ऐसा कम, के जेकर कोई थुआड़े कन्ने ओसदी चर्चा करै, ते तोस कदें बी विश्वास नेई करगे।”
\s अन्ताकिया च पौलुस ते बरनबास
\p
\v 42 पौलुस ते बरनाबास दे मन्दर चा बार निकलदे बेलै लोग उन्दे कन्ने अर्ज करन लगे के अगलै बसां दे देन असेंगी ए गल्लां पी सनाया जांन।
\v 43 जेसलै संगत मुकी गेई तां यहूदी ते यहूदी मत च आए दे पक्तें बिचा मते सारे पौलुस ते बरनबास दे पिछें ओई गे; ते उनै उन्दे कन्ने गल्लां करियै समझाया, के परमेसर दी क्रपा च बने रवो।
\p
\v 44 अगलै यहूदीयें बसां दे देन शैर दे सारे लोग परमेसर दा वचन सुनने गी किटठे ओई गै।
\v 45 लेकन यहूदी अगबें पीड गी दिखियै गुस्सै कन्ने परोई गै, ते निंदया करदे ओई पौलुस दी गल्लें दे वरोध च आखन लगे।
\v 46 ओस बेलै पौलुस ते बरनबास ने बिना डर दे आखया, “जरुरी हा के परमेसर दा वचन तुसेंगी पैलैं सनाया जंदा; लेकन जेसलै तोस उसी नकारी दिंदे ओ, ते अपने आप गी मेशा दी जिंदड़ी दे योग नेई बनांदे, तां दिखो, अस ऊन दुई जातीयें आली बखी फिरनयां न।
\p
\v 47 “किके प्रभु ने असेंगी ए उक्म दित्ता ऐ, मैं तुसेंगी दुई जातीयें आसतै लो बनाया ऐ, तां जे तुं तरती दे ऐन्त तकर मुक्ति दा दरबाजा उवै।”
\p
\v 48 ए सुनीयै दुई जातीयें दे लोक खोश ओए, ते परमेसर दे वचन दी बड़ाई करन लगे; ते जिन्नें बी मेशा दी जिंदड़ी आसतै चुनें गेदे हे, उनै विश्वास कित्ता।
\v 49 ओस बेलै प्रभु दा वचन ओस सारे देश च फैलना लगया।
\v 50 लेकन यहूदी अगबें पक्त ते कोलीन जनांनीयें गी ते शैर दे मशूर लोकें गी बकाया, ते पौलुस ते बरनबास दे वरोध चगड़ा कराईयै उनेंगी अपने बन्ने थमां बार कढी दिता।
\v 51 ओस बेलै पौलुस ते बरनाबास उन्दे सामने अपने पैरें दी तुड झाड़ीयै इकुनियुम शैर गी चली गै।
\v 52 ते चेलें अन्ताकिया शैर च खुशी कन्ने ते पवित्र आत्मा कन्ने परपुर ओदे गै।
\c 14
\s पौलुस ते बरनबास दा इकुनियुम च वरोध
\p
\v 1 इकुनियुम शैर च ऐसा ओया के पौलुस ते बरनबास यहूदीयें दे प्रार्थनाकार च किट्ठे-किट्ठे गै, ते ऐसीयां गल्लां कित्तियां के यहूदीयें ते यूनानियें दौनीं बिचा मतें लोकें विश्वास कित्ता।
\v 2 लेकन विश्वास नेई करने आले यहूदीयें दुई जातीयें दे मन विश्वासियें दे वरोध च पड़काए ते बैर पैदा कित्ती।
\v 3 पौलुस ते बरनाबास मते देन तकर उत्थें रे, ते प्रभु दे परोसे उपर इम्त कन्ने गल्लां करदे हे; ते परमेसर उन्दे अथ्थें क्न्ने चैन ते चमत्कार दे कम कराईयै अपनी क्रपा दे वचन उपर गुआई दिंदा रिया।
\v 4 लेकन शैर दे लोकें च फ़ोट पेई गेदी ही, एस कन्ने किन्नें तां यहूदीयें आली बखी ते किन्नें प्रेरितें दी बखी ओई गे।
\v 5 लेकन जेसलै दुई जातीयां ते यहूदी उन्दा अपमान ते उन्दे उपर पथराव करन आसतै अपने प्रधानें दे समेत उन्दे उपर दौड़े,
\v 6 तां ओ एस गल्लें गी जानी गै, ते लुकाउनिया लाके दे लुस्त्रा ते दिरबे शैरें च, ते आसे-पासे दे लाकें च नसी गै
\v 7 ते उत्थें शोभ समाचार सनाना लगे।
\s लुस्त्रा च एक लिंञे दी चंगाई
\p
\v 8 लुस्त्रा शैर च एक मनुक्ख बैठा हा, जेसदे पैर कमजोर हे। ओ जन्म थमां गै लिंञां हा, ते कदें बी नेई चला हा।
\v 9 ओ पौलुस गी गल्लां करदे सुना दा हा। पौलुस ने ओसदे बखी त्रोयै दिखया के उसी चंगा ओई जाने दा विश्वास ऐ,
\v 10 ते उच्ची बाज कन्ने आखया, “अपने पैरें दे पार सीधा खड़ा ओई जा।” ओस बेलै ओ उड़कीयै चलना फिरना लगया।
\v 11 लोकें पौलुस दा ए कम दिखियै लुकाउनिया दी पाषा च उच्ची बाज कन्ने आखया, “देवता मनुक्खें दे रूप च ओईयै साड़े कोल उतरी आए न।”
\v 12 उनै बरनबास गी यूनानी नां ज्यूस, ते पौलुस गी हिरमेस गलाया किके ओ गल्लां करने च ख़ास हा।
\v 13 ते ज्यूस दे ओस मंदर दा पजारी जेड़ा उन्दे शैर दे सामने हा, बैल ते फूलें दे अर रस्ते उपर आनीयै लोकें कन्ने बलिदान करना चांदा हा।
\v 14 लेकन बरनबास ते पौलुस प्रेरितें जेसलै ए सुनया, तां बड़े दुखी ओए, ते अपने कपड़े फाटे ते पीड बेच तौलै गे, ते पकारीयै आखन लगे,
\v 15 “ए लोको, तोस के करदे ओ? अस बी थुआड़े आला लेखा दोख-सोख पोगने आले मनुक्ख आं, ते तुसेंगी ए शोभ समाचार सनानयां न, के तोस इनें बेकार चीजां थमां लग्ग ओईयै जिंदे परमेसर आली बखी फिरो, जेस ने सोर्ग ते तरती ते समुंद्र ते जे केछ उंदे च ऐ बनाया।
\v 16 ओसने बीते दे बेले च सब जातीयें गी अपने-अपने रस्ते च चलना दिता।
\v 17 तां बी ओसने अपने आप गी बे-गवाह नेई छुड़या; किके ओ पलाई करदा रिया, ते अम्बर थमां बरखा ते फलवंत मोसम ते छैल फसलां देईयै थुआड़े मने गी रुट्टी ते खुशी कन्ने परदा रिया।”
\v 18 ए आखीयै बी उनै लोकें गी बड़ी मुशकल क्न्ने रोकया के उन्दे आसतै बलिदान नेई करन।
\p
\v 19 लेकन केछ यहूदीयें अन्ताकिया शैर ते इकुनियुम शैर थमां आईयै लोकें गी अपनी बखी करी लेता, ते पौलुस उपर पथराव कित्ता, ते उसी मरे दा समझीयै शैर थमां बार कसीटी लेई गै।
\v 20 लेकन जेसलै चेलें ओदे चौनी बखी खड़ोते दे हे, तां ओ उठीयै शैर च गीया ते दुए देन बरनबास दे कन्ने दिरबे शैर गी चली गीया।
\s सीरिया दे अन्ताकिया गी बापस औना
\p
\v 21 पौलुस ते बरनाबास ओस शैर दे लोकें गी शोभ समाचार सनाईयै, ते मते सारे चेले बनाईयै, लुस्त्रा ते इकुनियुम ते अन्ताकिया गी बापस आए,
\v 22 ते अर एक शैर च चेलें दे मनें गी कैम करदे रे ते ए शिखया दिंदे हे के विश्वास च बने रवो; ते ए आखदे हे, “असैं मते सारे कलेश चुकियै परमेसर दे राज च दाखल ओना ओग।”
\v 23 ते उनै अर एक कलीसिया च उंदे आसतै अगबें पक्के कित्ते, ते उपवास कन्ने प्रार्थना करियै उनेंगी गी प्रभु गी सोंपया जेस उपर उनै विश्वास कित्ता दा हा।
\p
\v 24 ओस बेलै पिसिदिया लाके बिचें ओदे ओई ओ पंफूलिया जिले च पूजे;
\v 25 पी पिरगा शैर च वचन सनाईयै अत्तलिया दी बंदरगाह च आए,
\v 26 ते उत्त्थुआं ओ चाज उपर अन्ताकिया शैर च गे, जित्त्थें ओ ओस कम आसतै जेड़ा उनै पूरा कित्ता हा परमेसर दी क्रपा च सोंपे गे।
\v 27 अन्ताकिया शैर च पूजियै उनै कलीसिया किटठी कित्ती ते सनाया के परमेसर ने उंदे थमां बड्डे-बड्डे कम कित्ते, ते दुई जातीयें आसतै विश्वास दा पेत्त खोली दिता।
\v 28 ते पौलुस ते बरनाबास चेलें दे कन्ने मते देन तकर रे।
\c 15
\s यरूशलेम दी सभा
\p
\v 1 पी केछ यहूदी विश्वासी लोग यहूदीया लाकें दा अन्ताकिया च आईयै विश्वासी प्राऐं गी सखाना लगे; “जेकर मूसा दी रीति दे मताबक थुआड़ा खतना नेई ओया तां तोस मुक्ति नेई पाई सकदे।”
\v 2 जेसलै पौलुस ते बरनबास दा उंदे कन्ने मता चगड़ा ते बैस-मूआसा ओया तां ए पक्का कित्ता गीया, के पौलुस ते बरनबास, ते इंदे क्न्ने केछ लोक एस गल्ल दे बारै च प्रेरितें ते अगबें कोल यरूशलेम गी जांन।
\v 3 एस आसतै कलीसिया ने उनेंगी केछ दूर तकर पजाया; ते ओ फीनीके ते सामरिया लाकें थमां ओदे ओई दुई जातीयें गी प्रभु आली बखी मन फराने दा परचार सनांदे गै, ते सारे विश्वासी प्राऐं गी मता खोश कित्ता।
\v 4 जेसलै पौलुस ते बरनाबास यरूशलेम पूजे, तां कलीसिया ते प्रेरित ते अगबें उन्दे कन्ने खुशी कन्ने मिले, ते उनै सनाया के परमेसर ने उन्दे कन्ने ओईयै कियां-कियां कम कित्ते हे।
\v 5 लेकन फरीसियें दे पंथ बिचा जिनैं विश्वास कित्ता हा, उन्देचा केईयें उठीयै आखया, “दुई जातीयें गी खतना कराने ते मूसा दे कनून गी मनने दा उक्म देना चाईदा।”
\p
\v 6 ओस बेलै प्रेरित ते अगबें एस गल्ल दे बारै च वचार करने आसतै किटठे ओए।
\v 7 ओस बेलै पतरस ने उन्दे क्न्ने बड़ी बैस ओनें दे बाद खड़ोईयै उनेंगी आखया, “ए प्राओ, तोस जांनदे ओ, के मते देन ओए, के परमेसर ने थुआड़े बिचा मिकी चुनी लेता, के मेरे थमां दुई जातीयां शोभ समाचार दा वचन सुनीयै विश्वास करन।
\v 8 ते मन गी जाचने आले परमेसर ने उनेंगी बी साड़े आला लेखा पवित्र आत्मा देईयै उन्दी गुआई दिती;
\v 9 ते यीशु मसीह उपर विश्वास करने थमां उन्दे मन शोद्ध करियै साड़े च ते उन्दे च केछ पेद नेई रखया।
\v 10 तां ऊन तोस कि परमेसर दी परिख्या करदे ओ, के चेलें दी मुंडी उपर ऐसा जुंगला रखो, जिसी नां साड़े बजुर्ग चुकी सके हे ते नां अस चुकी सकनयां न?
\v 11 आं, साड़ा ए तां विश्वास ऐ के जियां ओ प्रभु यीशु दी क्रपा दे कन्ने मुक्ति पागन; उयांगै असैं बी पानि ऐं,, नां के मूसा दे कनून कन्ने।”
\p
\v 12 ओस बेलै सारी सभा चोप्प चाप ओई बरनबास ते पौलुस दी सुनना लगी, के परमेसर ने उन्दे थमां दुई जातीयें च कियां-कियां बड्डे चेन्न, ते चमत्कार कित्ते।
\s याकूब दा फ़ैसला
\p
\v 13 जेसलै उनै बोलना बंद कित्ता, तां याकूब आखन लगया, “ए प्राओ, मेरी सुनो।”
\v 14 शमौन पतरस ने खुलीयै बोलया, के परमेसर ने पैलो पैल दुई जातीयें उपर कियां रैम दी नजर दिती, के उन्दे बिचा अपने नां आसतै केछ लोकें गी चुनी लेता तां जे उनेंगी अपने लोग बनाई लै।
\v 15 एस कन्ने उनै पविखवक्तें दियां गल्लां बी मिलदियाँ न, जियां के लिखे दा ऐ,
\p
\v 16 एस दे बाद आंऊँ पी आईयै दाऊद दे डिगे दे डेरे गी पर्तियै बहाल करगा, ते ओदे रौने दी जगा गी पी बनागा, ते ओदे राज गी खड़ा करगा,
\p
\v 17 एस आसतै के बाकी मनुक्ख, मतलब सब दुई जातीयां जेड़े मेरे नां दे आखे जंदे न, प्रभु गी ढूंढन।
\p
\v 18 ए उवै प्रभु आखदा ऐ जेड़ा दुनिया दी पैदाश थमां इनें गल्लें दी खबर दिन्दा आया ऐ।
\p
\v 19 “एस लेई मेरा वचार ए ऐ, के दुई जातीयें बिचा जेड़े लोग परमेसर आली बखी फिरदे न, अस उनेंगी मजबूर करियै दोख नेई देचै;
\v 20 लेकन अस उनेंगी लिखी पेजचै, के ओ मूरतें दी अशोद्ध ते ब्यभिचार ते गला कोटे दे मांसे थमां ते खून थमां दूर रौन।
\v 21 किके पुराने जमाने थमां शैर-शैर मूसा दे कनून दा परचार करने आले चलदे आए न, ते ओ अर यहूदीयें दे बसां दे देन प्रार्थनाकार च पढ़ी जन्दी ऐ।”
\s गैर-यहूदी विश्वासियें लेई चिट्ठी
\p
\v 22 ओस बेलै यरूशलेम दी सारी कलीसिया समेत प्रेरितें ते अगबें गी छैल लगया, के अपने बिचा केछ मनुक्खें गी चुनन, मतलब यहूदा, जिसी बरनबास आखया जन्दा ऐ, ते सीलास गी जेड़ा प्राऐं च गुआई करदा ऐ; ते उनेंगी पौलुस ते बरनबास दे कन्ने अन्ताकिया शैर पेजन।
\v 23 ते उनै उन्दे अथ्थ ए लिखी पेजया; “अन्ताकिया लाके ते सीरिया शैर ते किलिकिया दे लाकें दे रौने आले प्राऐं गी जेड़े दुई जातीयें बिचा न, प्रेरित ते अगबें प्राऐं तर्फुं नमश्कार।
\v 24 असैं सुनया ऐ, के साड़े बिचा केईयें उत्थें जाईयै, तुसेंगी अपनी गल्लें कन्ने मुशकल च दिता; ते थुआड़े मन ओलटे फेरी दिते न लेकन असैं उनेंगी उक्म नेई दिता हा।
\v 25 एस आसतै असैं एक मन ओईयै ठीक समझया, के केछ चुने दे मनुक्खें गी अपने प्यारे बरनबास ते पौलुस दे कन्ने थुआड़े कोल पेजचै।
\v 26 ए तां ऐसे मनुक्ख न जिनैं अपने प्राण साड़े प्रभु यीशु मसीह दे नां दी खातर बाजी च सुट्टी दिते न।
\v 27 ते एस आसतै असैं यहूदा ते सीलास गी पेजया ऐ, जेड़े अपने थमां बी ए गल्लां बोली देगन।
\v 28 पवित्र आत्मा गी, ते असेंगी बी ठीक लगया के इनें ठीक जरुरी गल्लें गी शुड़ीयै, थुआड़े उपर ओर पार नेई सुट्टचै;
\v 29 के तोस मूरतें अगें बलि कित्ते दे ते खून खाणे थमां, ते गला कोटे दे मांसे थमां, ते ब्यभिचार थमां दूर रवो। इंदे शा दूर रवो तां थुआड़ा पला ओग। अग्गें शोभकामनां।”
\p
\v 30 पी ओ विदा ओईयै अन्ताकिया शैर पूजे, ते सभा गी किट्ठे करियै ओ चिट्ठी उनेंगी देई दिती।
\v 31 ते ओ चिट्ठी गी पढ़ीयै ओस शिखया दी गल्ल उपर मते खोश ओए।
\v 32 ते यहूदा ते सीलास ने जेड़े अप्पुं बी पविख्ब्कते हे, मती सारी गल्लें कन्ने मसीह विश्वासी प्राऐं गी शिखया देईयै मजबूत कित्ता।
\v 33 यहूदा ते सीलास उत्थें केछ देन रेईयै, प्राऐं कोलां शान्ति कन्ने विदा ओए के अपने पेजने आलें दे कोल जांन।
\v 34 लेकन सीलास गी उत्थें रौना छैल लगया।
\v 35 ते पौलुस ते बरनबास अन्ताकिया च रेई गै; ते बाकी मते लोकें कन्ने प्रभु दे वचन दी शिखया दिन्दे ते शोभ समाचार सनांदे रे।
\s पौलुस ते बरनबास च गिल्ला-शिकवा
\p
\v 36 केछ देन बाद पौलुस ने बरनबास गी आखया, “जिन्नें-जिन्नें शैरें च असैं प्रभु दा वचन सनाया हा, आओ, पी उत्थें जाईयै अपने प्राऐं गी दिखचै कि ओ कदें न।”
\v 37 ओस बेलै बरनबास ने यूहन्ना गी जिसी मरकुस आखया जन्दा ऐ, कन्ने लेने दा वचार कित्ता।
\v 38 लेकन पौलुस ने उसी जेड़ा पंफूलिया लाके च उन्दे थमां लग्ग ओई गीया हा, ते सेवा दे कम उपर उन्दे कन्ने नेई गीया, उसी कन्ने लेई जाना छैल नेई समझया।
\v 39 एस आसतै ऐसा शिकवा ओया के ओ एक दुए थमां लग्ग ओई गै; ते बरनबास, मरकुस गी लेईयै चाजे उपर साइप्रस टापू गी चली गीया।
\s पौलुस दा (सीलास दे कन्ने) दुआ प्रचार दा सफ़र
\p
\v 40 लेकन पौलुस ने सीलास गी चुनी लेता, ते प्राऐं थमां परमेसर दी क्रपा च सोंपियै अन्ताकिया शैर गी चली गीया;
\v 41 ते ओ कलीसिया गी मजबूत करदे ओई सीरिया ते किलिकिया लाकें थमां ओदे ओई निकलया।
\c 16
\s पौलुस ते तीमुथियुस
\p
\v 1 पी ओ दिरबे ते लुस्त्रा शैर च बी गीया, ते उत्थें तीमुथियुस नां दा एक चेला हा, जेड़ा कुसे वश्वासनी यहूदी दा पुत्तर  हा, लेकन ओसदा पिता यूनान देश दा रौने आला हा।
\v 2 ओ लुस्त्रा ते इकुनियुम शैर दे विश्वासी प्राऐं च अच्छे नां आला हा।
\v 3 पौलुस दी मरजी ही के ओ ओदे कन्ने चलै; ते जेड़े यहूदी लोग उनै जगें च हे उन्दे कारन ओसने ओसदा खतना कित्ता, किके ओ सब जांनदे हे, के ओसदा पिता यूनान दा रौने आला हा।
\v 4 ते शैर-शैर जंदे मौके पौलुस ते उन्दे साथी उनै विधियें गी जेड़ीयां यरूशलेम दे प्रेरितें ते अगबें बनाए दी हियां, मनने आसतै उनेंगी पजांदे जंदे हे।
\v 5 एस चाली कलीसियां विश्वास च मजबूत ओदीयां गेईयां ते गिनत्री बेच अर देन बददीयां गेईयां।
\s पौलुस दा दर्शन
\p
\v 6 ते ओ फ्रूगिया ते गलातिया लाकें बिचें ओईयै गै, किके पवित्र आत्मा ने उनेंगी आसिया दे लाके च वचन सनाने लेई मना कित्ता।
\v 7 ते उनै मूसिया लाकें दे कोल पूजियै, बितूनिया दे लाके च जाना चाया; लेकन पवित्र आत्मा ने उनेंगी जाना नेई दिता।
\v 8 एस आसतै ओ मूसिया दे लाकें थमां ओईयै त्रोआस दे बंदरगाह आले शैर च आए।
\v 9 उत्थें पौलुस ने रातीं एक दर्शन दिखया के एक मकिदुनी लाके च रौने आले मनुक्ख ने खड़ोईयै, ओस कन्ने अर्ज करदे ओई आखदा ऐ, “समुंद्र दे पार उतरीयै मकिदुनिया लाके च आ, ते साड़ी मदद कर।”
\v 10 ओदे ए दर्शन दिखदे गै असैं फोरन मकिदुनिया लाके च जाना चाया, ए समझीयै के परमेसर ने उनेंगी शोभ समाचार सनाने आसतै असेंगी बलाया ऐ।
\p
\v 11 एस आसतै त्रोआस थमां समुंदरी चाज खोलियै अस सीधे सुमात्राके टापू ते दुए देन नियापुलिस बंदरगाह च आए।
\v 12 उत्त्थुआं दा अस फिलिप्पी शैर पूजे, जेड़ा मकिदुनिया लाके दा बड़ा शैर ते रोमियें दी बस्ती ऐ; ते अस ओस शैर च केछ देन तकर रे।
\v 13 यहूदीयें दे बसां देन अस शैर दे दरबाजे दे बार नदी दे कंडै ए समझीयै गै के उत्थें यहूदीयें दे प्रार्थना करने दी जगह ओनी, ते बेईयै उनै जनांनीयें कन्ने जेड़ीयां किट्ठीयां ओई दियां हियां, गल्लां करन लगे।
\s यूरोप दी पैली वश्वासन
\p
\v 14 लुदिया नां दी थुआतीरा शैर दी बैंजनी कपड़े बेचने आली एक पक्त जनानी सुना करदी ही, जेड़ी परमेसर दी सच्ची अराधना करने आली ही। प्रभु ने ओसदा मन खोलया के ओ पौलुस दी गल्लें उपर मन ला।
\v 15 जेसलै ओस अपने कराने समेत पवित्रशनांन लेता, ते ओसने साड़े कन्ने अर्ज कित्ती, “जेकर तोस मिकी प्रभु दी वश्वासिनी समझदे ओ, तां चलीयै मेरे कर रवो,” ते ओ असेंगी मनाईयै लेई गेई।
\s पैड़ी आत्मा कोल छटकारा
\p
\v 16 जेसलै अस प्रार्थना करने दी जगा जा करदे हे, तां असेंगी एक दासी मिली जेस च पविख दे बारै बोलने दी आत्मा ही; ते ओ पविख दे बारै च बोलने कन्ने अपने स्वामियें आसतै मते पैसे कमाइयै लेई ओंदी ही।
\v 17 ओ पौलुस दे ते साड़े पिछें आईयै करलाना लगी, “ए मनुक्ख परमप्रधान परमेसर दे दास न, जेड़े असेंगी मुक्ति दे रस्ते दी कानी सनांदे न।”
\v 18 ओ मते देन तकर ऐसा गै करदी रेई; लेकन पौलुस दुखी ओया, ते मुड़ीयै ओस दोष्टआत्मा गी आखया, “आंऊँ तुगी यीशु मसीह दे नां कन्ने उक्म दिना ऐं, के ओस बिचा निकली जा।” ते ओ उसै घड़ी निकली गेई।
\p
\v 19 जेसलै ओदे स्वामियें दिखया के साड़ी कमाई दी आस जंदी रेई, तां पौलुस ते सीलास गी पकड़ीयै चौक च प्रधानें दे कोल खिची लेई गै;
\v 20 ते उनेंगी फोजदारी दे मुखीयें दे कोल लेई गै ते आखया, “ए लोग जेड़े यहूदी न, साड़े शैर च बड़ी अलचल मचा करदे न;
\v 21 ते ऐसीयां रितीयां सना करदे न, जिनेंगी ग्रहण करना जां मनना साड़े रोम दे रौने आलें आसतै ठीक नेईयैं।”
\s पौलुस ते सीलास जेल च
\p
\v 22 ओस बेलै पीड़ दे लोग पौलुस ते सीलास दे वरोध च किट्ठे ओईयै उन्दे उपर चढ़ी गै, ते मुखीयें उन्दे कपड़े फाटीयै तुआरी दिते, ते उनेंगी बैंत मारने दा उक्म दित्ता।
\v 23 ते मते सारे बैंत मराईयै उनै उनेंगी गी जेले च पाई दिता ते जेल दे मालक गी उक्म दित्ता के उनेंगी चोकसी कन्ने रखै।
\v 24 ओसने ऐसा उक्म पाईयै उनेंगी अन्दर दी कोठरी च रखया ते उन्दे पैर काठे च ठोकी दिते।
\s पौलुस ते सीलास गी जेला चा छटकारा
\p
\v 25 अध्दी रातीं दे लगपग पौलुस ते सीलास प्रार्थना करदे ओई परमेसर दे पजन गा करदे हे, ते कैदी उन्दी राधना गी सुना करदे हे।
\v 26 इन्नें च एकदम पुंचल ओया, इत्थैं तकर के जेले दी मनैद हिली गेई, ते फोरन सारे बड्डे दरबाजे खुली गै; ते सारे दे बंधन खुली गै।
\v 27 जेल दा मालक जागी गीया, ते जेले दे दरबाजे खुले दिखियै समझया के कैदी नस्सी गै न, एस आसतै ओसने तलवार खिचीये अपने आप गी मारना चाया।
\v 28 लेकन पौलुस ने उच्ची बाज कन्ने पकारीयै उसी आखया, “अपने आप गी केछ आनी नेई पजा, किके अस सारे इत्थैं गै न।”
\v 29 ओस बेलै ओ दया मंगाइयै अन्दर आया, ते कम्बदे ओई पौलुस ते सीलास दे अगें कीरया;
\s जेल दे मालक दे एर्दें दी बदली
\p
\v 30 ते उनेंगी बार आनीयै आखया, “ए सज्जनो, उद्धार पाने आसतै आंऊँ के करां?”
\v 31 उनै आखया, “प्रभु यीशु मसीह उपर विश्वास कर, तां तू ते तेरा सारा कराना उद्धार पाग।”
\v 32 ते उनै उसी ते ओदे सारे कर दे लोकें गी प्रभु दा वचन सनाया।
\v 33 रातीं उसै बेलै ओसने उनेंगी लेईयै उन्दे जखम धोते, ते ओसने अपने सारें लोकें समेत पवित्रशनांन लेता।
\v 34 ओस बेलै ओ उनेंगी अपने कर च लेईयै उन्दे अगें रुट्टी रखी, ते सारे कराने समेत परमेसर उपर विश्वास करियै खुशी मनाई।
\p
\v 35 जेलै अगला देन ओया ओस बेलै मुखीयें सपाईयें दे अथ्थें आखी पेजया के उनै मनुक्खें गी शुड़ी दियो।
\v 36 जेल दे मालक ने ए गल्लां पौलुस कन्ने आखीयां, “मुखीयें तुसेंगी शुड़ने दा उक्म दित्ता ऐ। एस आसतै ऊन निकलियै कुशल कन्ने चली जाओ।”
\v 37 लेकन पौलुस ने ओसगी आखया, “उनै असेंगी जेड़े अस रोम दे रौने आले मनुक्ख न, कसुरबार समझीयै बगैर लोकें दे सामने मारया ते जेल च सुट्टया, ते ऊन के चोरीयै कढा करदे न? ऐसा नेई; लेकन ओ अप्पुं आईयै असेंगी बार कढन।”
\v 38 सपाईयें ए गल्लां मुखीयें कन्ने सूनाईयां, ते ओ ए सुनीयै के ओ रोमी न, डरी गै,
\v 39 ते आईयै उनेंगी मनाया, ते बार लेईयै अर्ज कित्ती के शैर बिचा चली जांन।
\v 40 ओ जेले बिचा निकलियै लुदिया दे उत्थें गै, ते मसीह प्राऐं कन्ने पेंट करियै उनेंगी शान्ति दिती, ते चली गै।
\c 17
\s थिस्सलुनीके दे शैर च पौलुस ते सीलास
\p
\v 1 पी पौलुस ते सीलास अम्फिपुलिस ते अप्पुलोनिया शैर चें ओईयै थिस्सलुनीके शैर आए, जिथें यहूदीयें दा एक प्रार्थनाकार हा।
\v 2 पौलुस अपनी रीति दे मताबक उन्दे कोल गीया, ते त्रै यहूदीयें दे बसां दे देन तकर पवित्र शास्त्रां बिचा उन्दे कन्ने बैस कित्ती;
\v 3 ते उन्दा मतलब खोली-खोलियै समझांदा हा के मसीह गी दोख चेलना, ते मरें दे बिचा जिन्दा ओना, जरुरी हा; ते “इयै यीशु जेसदी आंऊँ तुसेंगी कथा सनाना ऐं, मसीह ऐ।”
\v 4 उन्दे बिचा कन्ने यहूदीयें, ते पक्त यूनानियें बिचा मतें सारें, ते मती सारी कुलीन जनांनीयें मनी लेता, ते पौलुस ते सीलास कन्ने मिली गै।
\v 5 लेकन यहूदी लोक जलन कन्ने परोईयै बजार थमां केछ दुष्ट मनुक्खें गी अपने कन्ने लेता, ते पीड किठी करियै शैर च रौला पाना लगे, ते यासोन दे कर उपर अमला करियै पौलुस ओर सीलास गी लोकें दे सामने आनना चाया।
\v 6 ते उनेंगी उत्थें नेई दिखियै, ओ ए करलांदे ओई यासोन ते केछ विश्वासी प्राऐं गी शैर दे मुखीयें अगें खिची लेई आए, “ए लोग न जिनैं दुनिया गी ओलट पोलट करी दिता ऐ, ए इत्थैं बी आई गै न।
\v 7 ते यासोन ने उनेंगी गी अपने इत्थैं स्वागत कित्ता ऐ, ते ए सब दे सब ए आखदे न के यीशु राजा ऐ, ते कैसर रोमी सम्राट दे उक्में दा वरोध करदे न।”
\v 8 जेलै पीड़ ते शैर दे मुखीयें ए गल्लां सुनीयां ते कबराई गै।
\v 9 एस आसतै उनै यासोन ते बाकी लोकें गी जमानत उपर छुड़ी दिता।
\s बिरीया शैर च पौलुस ते सीलास
\p
\v 10 विश्वासी प्राऐं फोरन रातो रात पौलुस ते सीलास गी बिरीया शैर च पेजी दिता; ते ओ उत्थें पूजियै यहूदीयें दे प्रार्थनाकार च गै।
\v 11 ए लोग तां थिस्सलुनीके शैर दे यहूदीयें थमां पले हे, ते उनै बड़ी इच्छया दे कन्ने वचन गी ग्रहण कित्ता, ते अर रोज पवित्र शास्त्र बिचा तुपदे रे के ए गल्लां इयां गै न जां नेई।
\v 12 एस आसतै उन्दे बिचा मतें सारें, ते यूनानी कुलीन जनांनीयें बिचा ते मड़दें बिचा मतें विश्वास कित्ता।
\v 13 लेकन जेसलै थिस्सलुनीके दे यहूदी जानी गै के पौलुस बिरीया शैर च बी परमेसर दा वचन सनांदा ऐ, तां उत्थें बी आईयै लोकें गी बकाने ते अलचल मचाना लगे।
\v 14 ओस बेलै विश्वासी प्राऐं फोरन पौलुस गी विदा कित्ता के समुंद्र दे कंडै चली जा; लेकन सीलास ते तीमुथियुस बिरीया च गै रेई गै।
\v 15 पौलुस दी मदद करने आले ओदे कन्ने एथेंस शैर तकर गै; ते सीलास ते तीमुथियुस आसतै ए उक्म पाईयै विदा ओए के ओ ओदे कोल जल्दी थमां जल्दी औंन।
\s एथेंस शैर च पौलुस
\p
\v 16 जेसलै पौलुस एथेंस शैर च सीलास ते तीमुथियुस दा एन्तज़ार करदा हा, तां शैर गी मूरतें कन्ने परोते दा दिखियै ओसदा मन बड़ा दूआस ओया।
\v 17 एसकरी ओ प्रार्थनाकार च यहूदीयें क्न्ने ते परमेसर दा आदर करने आले पक्तें कन्ने, ते चौक उपर जेड़े लोग ओस कन्ने अर देन मिलदे हे, उन्दे कन्ने बैस करदा हा।
\v 18 ओस बेलै इपीकूरी ते स्तोईकी दर्शन दिखने आलें बिचा केछ ओदे कन्ने सवाल करना लगे, ते कईयें आखया, “ए बकवादी के आखन चांदा ऐ?” लेकन दुए आखया, “ओ दुए देवतां दा परचार लगदा ऐ” किके ओ यीशु दा ते जिंदा उठने दे बारै च शोभ समाचार सनांदा हा।
\v 19 ओस बेलै ओ पौलुस गी अपने कन्ने अरियुपगुस नां दे मन्दर उपर लेई गै ते पूछ्या, “के अस जानी सकदे आं के ए नमी शिखया जेड़ी तू सनाना ऐ, के ऐ?
\v 20 किके तू ओचन गल्लां असेंगी सनाना ऐ, एस आसतै अस जाननयां चानयां न के इंदा मतलब के ऐ?”
\v 21 (एस आसतै के सारे एथेंस वासी ते परदेसी जेड़े उत्थें रौंदे हे, नमीं-नमीं गल्लां सुनने दे सवाय ओर कुसे कम च बेला नेई बतांदे हे।)
\s अरियुपगुस च पौलुस दी शिखया
\p
\v 22 ओस बेलै पौलुस ने अरियुपगुस नां दे मन्दर बेच खड़ोईयै आखया, “ए एथेंस दे लोको, आंऊँ दिखाना ऐं के तोस अर गल्ल च देवतें गी बडे मनने आले ओ।
\v 23 किके मैं फिरदे-किरदे जेसलै थुआड़ी पुजने दी चीजें गी दिखा करदा हा, तां एक ऐसी के बेदी बी दिखी, जेस उपर लिखा हा, अनजाने ईश्वर आसतै। एस आसतै जिसी तोस बगैर जाने दे पूजदे ओ, आंऊँ तुसेंगी ओसदा समाचार सनाना।
\v 24 जेस परमेसर ने तरती ते ओसदी सारीयें चीजें गी बनाया, ओ सोर्ग ते तरती दा स्वामी ओदे ओई अथ्थें दे बनाए दे मंदरें च नेई रौंदा;
\v 25 नां किसे चीज दी जरुरत दे कारन मनुक्ख दे अथ्थें दी सेवा लैंदा ऐ, किके ओ अप्पुं गै सबनीं गी जांन ते सहा ते सब केछ दिन्दा ऐ।
\v 26 ओसने एक गै चीज कन्ने मनुक्ख दियां सब जातीयां सारी तरती उपर रौने आसतै बनाईयां न; ते उन्दे बनाए दा बेला ते रौने दे बन्ना एस आसतै बनाया ऐ,
\v 27 के ओ परमेसर गी तुपन, कदें उसी फरोलीयै पांन, तां जे ओ साड़े कुसे थमां बी दूर नेईयैं।
\v 28 किके अस ओदे च गै जिन्दे रौने, ते चलने फिरने, ते बनें दे रौनयां न; जियां थुआड़े किन्नें कवियें बी सेई गलाया ऐ, अस तां ओदे गै वंश न।
\v 29 एस आसतै परमेसर दे बच्चे ओदे ओई असैं ए समझना ठीक नेईयैं के परमेसर दा रूप सुन्ने जां रुपे जां पत्थर आला लेखा ऐ, जेड़ी मनुक्ख दी कारीगरी ते सोच कन्ने कढे दे ओंन।
\v 30 एस आसतै परमेसर ने लोकें दे अन जानें दे बेलै च त्यान नेई दिता, लेकन ऊन सब जगा सब मनुक्खें गी मने गी फेरने दा उक्म दिन्दा ऐ।
\v 31 किके ओसने एक देन पक्का कित्ते दा ऐ, जेस च ओ ओस मनुक्ख थमां तर्म कन्ने दुनिया दा न्याय करग, जिसी ओसने चुनें दा ऐ, ते उसी मरें दे बिचा जिन्दा करियै एस गल्ल दा सारें उपर सबूत करी दिती ऐ।”
\p
\v 32 मरें दे बिचा जिंदा ओनें दी गल्ल सुनीयै केछ तां मज़ाक करना लगे, ते कईयें आखया, “ए गल्ल अस थुआड़े थमां पी कदें सुनगे।”
\v 33 एस उपर पौलुस उन्दे बिचा निकली गीया।
\v 34 लेकन केछ मनुक्ख ओदे कन्ने मिली गै, ते प्रभु यीशु पर विश्वास कित्ता; जिंदे च दियुनुसियुस जेड़ा अरियुपगुस दा सदस्य हा, ते दमरिस नां दी एक जनानी ही, ते उन्दे कन्ने ओर बी लोग हे।
\c 18
\s कुरिन्थुस च पौलुस
\p
\v 1 एस थमां बाद पौलुस एथेंस शैर गी छुड़ीयै कुरिन्थुस शैर च आया।
\v 2 ते उत्थें उसी अक्विला नां दा एक यहूदी मिलया, जेसदा जन्म पुन्तुस लाके च ओया हा। ओ अपनी करेआली प्रिसकिल्ला दे कन्ने इतालिया देश दा तौला गै आएदा हा, किके क्लौदियुस बादशाह ने सब यहूदीयें गी रोम दा निकलने दा उक्म दिते दा हा, एस आसतै ओ उन्दे उत्थें गीया।
\v 3 ते पौलुस दा ते अक्विला दा एक गै केसव हा, एस आसतै पौलुस उन्दे कन्ने रिया, ते ओ कम करना लगे; ते उन्दा केसव तम्बू बनाने दा हा।
\v 4 ते पौलुस अर एक यहूदीयें दे बसां दे देन प्रार्थनाकार च बैस करियै यहूदीयें ते यूनानियें गी बी समझांदा हा के प्रभु यीशु मसीह पर विश्वास करो।
\p
\v 5 जेसलै सीलास ते तीमुथियुस मकिदुनिया लाकें बिचा आए, तां पौलुस वचन सनाने दी मने कोलां यहूदीयें गी गुआई देने लगया के यीशु गै मसीह ऐ।
\v 6 लेकन जेसलै यहूदी पौलुस दे वरोध ते निंदया करना लगे, तां ओसने अपने कपड़े झाड़ीयै उनेंगी आखया, “थुआड़ा खून थुआड़े सेर उपर गै रवै! आंऊँ बेकसुर आं। ऊन थमां आंऊँ दुई जातीयें कोल जागा।”
\v 7 ते ओ प्रार्थनाकार दा चलीयै तीतुस यूसतुस नां दे परमेसर दे एक पक्त दे कर च आया, जेसदा कर प्रार्थनाकार कन्ने लगे दा हा।
\v 8 ओस बेलै प्रार्थनाकार दे प्रधान क्रिस्पुस ने अपने सारे कराने समेत प्रभु उपर विश्वास कित्ता; ते मते कुरिन्थवासी सुनीयै विश्वास कित्ता ते पवित्रशनांन लेता।
\v 9 ते प्रभु ने एक राती दर्शन च पौलुस कन्ने आखया, “मत डर, बरना सनांदा जा चोप्प नेई रो;
\v 10 किके आंऊँ तेरे कन्ने आं, ते कोई बी तेरे उपर चढ़ांई करियै तेरी आंनी नेई करग; किके एस शैर च मेरे उपर विश्वास करने आले मते लोग न।”
\v 11 एस आसतै पौलुस उन्दे बेच डेढ़ साल तकर परमेसर दा वचन सनांदा रिया।
\p
\v 12 जेसलै गल्लियो रोम च अखाया लाके दा राजपाल हा, तां यहूदी लोकें एक्का करियै पौलुस उपर अमला कित्ता, ते उसी न्याय दी गदी दे सामने आनीयै आखन लगे,
\v 13 “ए लोकें गी समझांदा ऐ, के परमेसर दी अराधना ऐसी रीति कन्ने करो, जेड़ी मूसा दे कनून दे खलाफ ऐ।”
\v 14 जेसलै पौलुस बोलने उपर गै हा, तां गल्लियो ने यहूदीयें गी आखया, “ए यहूदीयो, जे ए केछ बेन्यायी जां दुष्टता दी गल्ल ओंदी, तां ठीक हा के आंऊँ थुआड़ी सुनदा।
\v 15 लेकन जे ए बैस बोलने च, ते नां च, ते थुआड़े इत्थैं दे कनून दे बारै च ऐ, ते तोस गै जानो; किके आंऊँ इनें गल्लें दा न्यायी नेई बनना चांना।”
\v 16 ते गल्लियो ने उनेंगी न्याय दी गदी दे सामने दा बार कड़ाई दिता।
\v 17 ओस बेलै सब लोकें प्रार्थनाकार दे प्रधान सोस्थिनेस गी पकड़ीयै न्याय दी गदी दे सामने मारया। लेकन गल्लियो ने इन गल्लां दी केछ बी चेंता नेई कित्ती।
\s अन्ताकिया गी बापसी
\p
\v 18 पौलुस मते देन तकर कुरिन्थ शैर रिया। पी विश्वासी प्राऐं थमां विदा ओईयै किंख्रिया शैर च एस आसतै सेर मुंडाया, किके ओसने मन्नत मनी दी ही, ते जाज उपर सीरिया लाके गी चली गीया ते ओदे कन्ने प्रिसकिल्ला ते अक्विला हे।
\v 19 ओसने इफिसुस शैर च पूजियै प्रिसकिल्ला ते अक्विला गी उत्थें शुड़या, ते अप्पुं प्रार्थनाकार च जाईयै यहूदीयें कन्ने बैस करना लगया।
\v 20 जेसलै लोकें ओस कन्ने अर्ज कित्ती, “साड़े कन्ने ओर केछ देन रो।” ते ओसने स्वीकार नेई कित्ता;
\v 21 लेकन ए बोलियै उन्दे थमां विदा ओया, “जेकर परमेसर ने चाया तां आंऊँ थुआड़े कोल पी औगा।” ओस बेलै ओ इफिसुस थमां जाज खोलियै चली गीया;
\v 22 ते कैसरिया च उतरीयै यरूशलेम शैर गी गीया ते कलीसिया गी नमश्कार करियै अन्ताकिया दे शैर च आया।
\s पौलुस दे त्रिये प्रचार दे सफ़र दी शुरुआत
\p
\v 23 पी केछ देन रेईयै ओ अन्ताकिया दा निकलया, ते एक पासे थमां गलातिया लाकें ते फ्रूगिया दे शैरें च सब चेलें गी मजबूत करदा फिरया।
\s अपुल्लोस नां दा विद्वान मानु
\p
\v 24 अपुल्लोस नां दा एक यहूदी, जेसदा जन्म सिकन्दरिया शैर च ओया हा, जेड़ा विद्वान मनुक्ख हा ते पवित्र शास्त्र गी खरी चाली कन्ने जानदा हा, इफिसुस च आया।
\v 25 ओसने प्रभु दे रस्ते दी शिखया पाई दी ही, ते मन लाईयै यीशु दे बारै च ठीक-ठीक सनांदा ते सखांदा हा, लेकन ओ सेर्फ यूहन्ना  पवित्रशनांन दी गल्ल गी जानदा हा।
\v 26 ओ प्रार्थनाकार च बे डर ओईयै आखन लगया, लेकन प्रिसकिल्ला ते अक्विला ओस दियां गल्लां सुनीयै उसी अपने कार लेई गै ते परमेसर दा रस्ता उसी ओर बी ठीक-ठीक सनाया।
\v 27 जेसलै अप्पुलोस ने पक्का कित्ता के पार उतरीयै अखाया दे लाकें गी जां ते विश्वासी प्राऐं उसी इम्त देईयै चेलें गी ए लिखया के ओ ओस कन्ने खरी चाली मिलन; ते ओसने उत्थें पूजियै उनै लोकें दी बड़ी मदद कित्ती जिनैं परमेसर दी क्रपा दे कारन विश्वास कित्ता हा।
\v 28 किके ओ पवित्र शास्त्र थमां प्रमाण देई-देईयै के यीशु गै मसीह ऐ, बड़ी प्रबलता कन्ने यहूदीयें गी सबनी दे सामने सखांदा रिया।
\c 19
\s इफिसुस च पौलुस
\p
\v 1 जेसलै अपुल्लोस कुरिन्थुस शैर च हा, तां पौलुस उपर दे सारे लाकें चा ओईयै इफिसुस च आया। उत्थें ओसदी केछ चेलें कन्ने पेंट ओई।
\v 2 ओसने उन्दे क्न्ने आखया, “के तुसें विश्वास करदे बेलै पवित्र आत्मा पाया?” उनै उसी आखया, “असैं तां पवित्र आत्मा दी चर्चा बी नेई सुनी जेड़ा पिन्तेकुस्त दे दिन ओया।”
\v 3 पौलुस ने उन्दे कन्ने आखया, “तां पी तुसें केस किसम दा पवित्रशनांन लेता?” उनै आखया, “यूहन्ना  जेड़ा पवित्रशनांन दित्ता हा।”
\v 4 पौलुस ने आखया, “यूहन्ना  ने ए आखीयै मने गी फेरने दा पवित्रशनांन दिता, के जेड़ा मेरे बाद औने आला ऐ, ओस उपर मतलब यीशु उपर विश्वास करना।”
\v 5 ए सुनीयै उनै प्रभु यीशु दे नां च पवित्रशनांन लेता।
\v 6 जेसलै पौलुस ने उन्दे उपर अथ्थ रखे, तां पवित्र आत्मा उन्दे उपर उतरया, ते ओ सारे लग्ग-लग्ग पाषा बोलने ते पविखवाणी करना लगे।
\v 7 ए लगपग बारां मनुक्ख हे।
\p
\v 8 पौलुस प्रार्थनाकार च जाईयै त्रै मिने तकर निडर ओईयै बोलदा रिया, ते परमेसर दे राज दे बारै च प्रचार करदा ते समझांदा रिया।
\v 9 लेकन जेसलै केछ लोकें कठोर ओईयै ओसदी नेई मन्नी बरना लोकें दे सामने एस रस्ते गी बुरा आखन लगे, ते ओसने उनेंगी छुड़ी दिता ते चेलें गी लग्ग करी दिता, ते अर रोज तुरत्रुस दी पाठ शाला च वचन दे बारै च चर्चा करदा हा।
\v 10 दो साल तकर इयै ओंदा रिया, इत्थैं तकर के आसिया लाके दे रौने आले के यहूदी के यूनानी सबनी प्रभु दा वचन सुनी लेता।
\s इफिसुस च शक्ति दे रांनगी आले चमत्कार
\p
\v 11 ते परमेसर पौलुस दे अथ्थें थमां चमत्कार दे कम दसदा हा।
\v 12 इत्थैं तकर के रुमाल ते कपड़े ओदी जेंद क्न्ने छुआईयै बमारें उपर सूटदे हे, ते उन्दी बमारियां ठीक ओई जंदियां हां; ते दोष्टआत्मायें उन्दे बिचा निकली जंदियां हां।
\v 13 लेकन केछ यहूदी लोक जेड़े फाँडा करदे फिरदे हे, ए करना लगे के जिन्दे बेच दोष्टआत्मायें ओंन उन्दे उपर प्रभु यीशु दा नां आखीयै फुकां देन लगे, “जेस यीशु दा परचार पौलुस करदा ऐ, आंऊँ तुगी ओसदे गै नां दी कसम दिनां ऐं।”
\v 14 ते स्किक्वा नां दे एक यहूदी प्रधान याजकें दे सत पुत्तर हे, जेड़े इयां गै करदे हे।
\v 15 लेकन दोष्टआत्मा ने उनेंगी जबाब दिता, “यीशु गी आंऊँ जाननी आं, ते पौलुस गी बी पन्छाननी आं, लेकन तोस कोन ओ?”
\v 16 ते ओस मनुक्ख ने जेस च दोष्टआत्मा ही उन्दे उपर कूदीयै ते उनेंगी बैंश च आनीयै, उन्दे उपर ऐसा अमला कित्ता के ओ नंगे ते कहाल ओईयै ओस करा दा निकलियै नस्से।
\v 17 ते ए गल्ल इफिसुस शैर च रौने आले सब यहूदी ते यूनानी बी जानी गै, ते उन्दे सबनी उपर डर छाई गीया; ते प्रभु यीशु दे नां दी बड़ाई ओई।
\v 18 ते जीनें विश्वास कित्ता हा, उन्दे बिचा मते सारें आईयै अपने-अपने पैड़े कम्में गी मनी लेता ते परकट कित्ता।
\v 19 ते जादू करने आलें बिचा मते सारें अपनी-अपनी पोथियाँ किट्ठीयां करियै सबनी दे सामने जाली दितीयां, ते जेसलै उन्दा मोल्ल जोड़या गीया, तां पंजाह जार चांदी दे सिक्के दे बराबर निकलया।
\v 20 एस चाली प्रभु दा वचन फैलदा ते लोकें दी जिंदड़ी बदलदा गीया।
\p
\v 21 जेसलै ए गल्लां ओई चुकियां तां पौलुस ने आत्मा च ए फैसला कित्ता के मकिदुनिया ते अखाया प्रदेस थमां ओईयै यरूशलेम गी जां, ते आखया, “उत्थें जाने दे बाद मिकी रोम शैर गी बी दिखना जरुरी ऐ।”
\v 22 एस आसतै अपनी सेवा करने आलें बिचा तीमुथियुस ते इरास्तुस गी मकिदुनिया दे लाकें गी पेजीयै अप्पुं केछ देन आसिया लाकें च रेई गीया।
\s इफिसुस बेच दंगा
\p
\v 23 ओस बेलै ओस विश्वास दे रस्ते दे बारै च बड़ी खलबली ओई।
\v 24 किके देमेत्रियुस नां दा एक सुनार अरतिमिस यूनानी देवी दे चांदी दे मंदर दा टांचा बनाईयै कारीगरें गी मते कम दुआनदा हा।
\v 25 देमेत्रियुस ने उनेंगी ते इयै जेई चीजें दे कारीगरें गी किट्ठा करियै आखया, “ए मनुक्खो, तोस जांनदे ओ के एस कम थमां असैं किन्ना गै पैसा मिलदा ऐ।
\v 26 ते तोस दिखदे ते सुनदे ओ के सेर्फ इफिसुस शैर च गै नेई, बरना एस आसतै सारे आसिया शैर च ए आखी आखीयै एस पौलुस ने मतें लोकें गी समझाया ते परमाया बी ऐ, के जेड़ी अथ्थ दी कारीगरी ओ परमेसर दी नेईयैं।
\v 27 ते ऊन छड़ी एक गल्ल दा गै डर नेई के साड़े एस तंदे दी मशूरी जन्दी रौग, बरना ए के बड़ी देवी अरतिमिस दा मंदर तोच्छ समझा जाग, ते जिसी सारे आसिया लाके दे ते दुनिया पुजदी ऐ ओसदी मानता बी जन्दी रौग।”
\p
\v 28 पीड दे लोक ए सुनीयै गुस्सै कन्ने परोई गेई ते करलाई-करलाई आखन लगे, “इफिसियों दी अरतिमिस बड़ी ऐ!”
\v 29 ते सारे शैर च बड़ा अलचल मची गीया, ते लोकें मकिदुनिया वासी गयुस ते अरिस्तर्खुस गी जेड़े पौलुस दे कन्ने सफर च हे, पकड़ी लेता, ते एक ओईयै चगान च दौड़ी गै।
\v 30 जेसलै पौलुस ने लोकें दे क्न्ने जाना चाया तां चेलें उसी जाना नेई दिता।
\v 31 आसिया दे मुखीयें बिचा बी केई मित्रें ओदे कोल आखी पेजया, ते अर्ज कित्ती के चगान च जाईयै कष्ट नेई करयो।
\v 32 उत्थें कोई केछ करलांदा हा, ते कोई केछ, किके सभा च बड़ी गड़बड़ी ओआ करदी ही, ते मते सारे लोग ए जांनदे बी नेई हे के अस केस आसतै किट्ठे ओए दे न।
\v 33 ओस बेलै उनै सिकंदर गी, जिसी यहूदीयें खड़ा कित्ते दा हा, पीड बिचा अगें बदाया। सिकंदर अथ्थ दे शारे करियै लोकें गी जबाब देना चांदा हा।
\v 34 लेकन जेसलै उनै जानी लेता के ओ यहूदी ऐ, तां सारें दे सारें एक बाज कन्ने कोई दो कैंटे तकर करलांदे रे, “इफिसियों दी अरतिमिस बड़ी ऐ।”
\v 35 एसकरी शैर दे मंत्री ने लोकें गी चोप्प कराईयै आखया, “ए इफिसुस दे लोको, कोन नेई जानदा के इफिसियों दे शैर बड़ी देवी अरतिमिस दे मंदर, ते अम्बर थमां किरी दी मूरत दी रखया करदा ऐ।
\v 36 एस आसतै जेलै इनें गल्लें गी कोई रोकी नेई सकदा, तां ठीक ऐ, के तोस चोप्प रवो ते बगैर सोच वचार दे केछ नेई करो।
\v 37 किके तोस इनें मनुक्खें गी लेई आए ओ जेड़े नां मन्दर गी लुटने आले न ते नां साड़ी देवी दी निंदया करने आले न।
\v 38 जेकर देमेत्रियुस ते ओदे साथी कारीगरें गी कुसे कन्ने कोई गल ऊऐ तां कचैरी खुली दी ऐ, ते मुखीआ बी ऐंन; ओ एक दुए उपर दोष लान।
\v 39 लेकन जेकर तोस कुसे ओर गल्ल दे बारै च केछ पूछना चांदे ओ, तां शैर दी सभा दे अगें फैसला कित्ता जाग।
\v 40 किके अज्ज दे चगड़े दे कारन साड़े उपर दोष लाए जाने दा डर ऐ, एस आसतै के एस दा कोई कारन नेईयैं, ते अस एस पीड़ दे किट्ठे ओनें दा कोई जबाब नेई देई सकगे।”
\v 41 ए आखीयै ओसने सभा गी विदा कित्ता।
\c 20
\s मकिदुनिया, यूनान ते त्रोआस च पौलुस
\p
\v 1 जेसलै राउला थमोई गीया तां पौलुस ने चेलें गी बलाया ते इम्त देईयै समझाया, ते उन्दे थमां विदा ओईयै मकिदुनिया लाके आली बखी चली गीया।
\v 2 ओस सारे लाकें च ओदे ओई ते चेलें गी मती सारी इम्त देईयै ओ यूनान दे लाके च आया।
\v 3 जेसलै त्रै मिने रेईयै ओ उत्त्थुआं दा चाज उपर सीरिया लाके आली बखी जाने आला हा, तां यहूदी उसी मारने च लगे, एस आसतै ओसने ए फ़ैसला कित्ता के मकिदुनिया दे लाके थमां ओदे ओई बापस जा।
\v 4 बिरीया दे पुर्रुस दा पुत्तर सोपत्रुस ते थिस्सलुनीके शैर बिचा अरिस्तर्खुस ते सिकुन्दुस, ते दिरबे शैर दा गयुस, ते तीमुथियुस, ते आसिया लाके दा तुखिकुस ते त्रुफिमुस आसिया तकर ओदे कन्ने आए।
\v 5 ओ अगें जाईयै त्रोआस च असेंगी बलगदे रे।
\v 6 ते अस खमीर रुट्टी दे त्यार दे बाद फिलिप्पी शैर थमां चाज उपर चढ़ीयै पंज देन च त्रोआस च उन्दे कोल पूजे, ते सत देन तकर उत्थें गै रे।
\s यूतुखुस गी जिन्दा करना
\p
\v 7 अफ्ते दे पैले देन जेसलै अस रुट्टी तोड़ने आसतै किट्ठे ओए, तां पौलुस ने जेड़ा दुए देन चली जाने आला हा, उन्दे कन्ने गल्लां कित्तियां; ते अध्दी रातीं तकर गल्लां करदा रिया।
\v 8 जेस उपरली कोठी अस किट्ठे ओए दे हे, ओस च मते दीया जला दे हे।
\v 9 ते यूतुखुस नां दा एक जवान खिड़की उपर बैठे दा गैरी निंदर च डुबा दा हा। जेसलै पौलुस चेर तकर गल्लां करदा रिया तां ओ निंदर दी चपकी च त्री कोठी उपरा डिगी गीया, ते मरे दा चुकया।
\v 10 लेकन पौलुस उतरीयै ओदे उपर लेटी गीया, ते गल्लें क्न्ने लाईयै आखया, “कबराओ नेई; किके ओसदा प्राण उसै च गै।”
\v 11 ते उपर जाईयै रुट्टी तोड़ी ते खाईयै इन्नें चेर तकर उन्दे कन्ने गल्लां करदा रिया के सबेरा ओई गयी। पी ओ चली गीया।
\v 12 ते ओ ओस जवान गी थलै दा जिंदा लेई आए ते मती शान्ति पाई।
\s त्रोआस थमां मीलेतुस गी सफ़र
\p
\v 13 अस पैलैं गै चाज उपर चढ़ीयै अस्सुस शैर गी एस वचार कन्ने गै, के उत्त्थुआं दा अस पौलुस गी चाज उपर चढ़ाई लेचै, किके ओसने ए एस आसतै फ़ैसला कित्ता हा, के ओ अप्पुं गै पैदल जाने आला हा।
\v 14 जेसलै ओ अस्सुस शैर च असेंगी मिलया तां अस उसी चढ़ाईयै चाज उपर मितुलेने शैर गी आए।
\v 15 किके उत्त्थुआं दा चाज खोलियै अस दुए देन खियुस शैर दे सामने पूजे, तां अगलै देन सामुस दे टापू च जाई लगे; पी दुए देन मीलेतुस शैर च आए।
\v 16 किके पौलुस ने इफिसुस दे शैर थमां ओदे ओई जाने दा फ़ैसला कित्ता हा, के कुत्ते ऐसा नेई ऊऐ, के उसी आसिया च चेर लगे; किके ओ जल्दी च हा, के जेकर ओई सकै तां ओ पिन्तेकुस्त दे त्यार च यरूशलेम च रवै।
\s इफिसुस दे अगबें लेई शिखया
\p
\v 17 ते ओसने मीलेतुस शैर थमां इफिसुस शैर च आखी पेजया, ते कलीसिया दे अगबें गी बलाया।
\v 18 जेलै ओ ओदे कोल आए, तां उनेंगी आखया; “तोस जांनदे ओ, के पैले गै देन थमां जेसलै आंऊँ आसिया लाके च पूजया, आंऊँ अर बेलै थुआड़े कन्ने केस चाली रिया।
\v 19 मतलब बड़ी दीनगी कन्ने, ते अथरू कढी-कढी यै, ते उनै परिखें च जेड़ीयां यहूदीयें दी साजश दे कारन मेरे उपर आई पेईयां, आंऊँ प्रभु दी सेवा करदा गै रिया;
\v 20 ते जेड़ीयां-जेड़ीयां गल्लां थुआड़े फायदे दी हियां, उनेंगी सनाने ते लोकें दे सामने ते कर-कर सखाने आसतै कदें बी नेई चकया,
\v 21 वरन यहूदी ते यूनानियें गी चतान्दा रिया के परमेसर आले पासेगी मन फेरो ते साड़े प्रभु यीशु मसीह उपर विश्वास करो।
\v 22 ते ऊन दिखो, आंऊँ पवित्र आत्मा दा बझे दा यरूशलेम गी जाना ऐं, ते नेई जानदा के उत्थें मेरे क्न्ने के के बितग;
\v 23 सेर्फ ए के पवित्र आत्मा अर शैर च गुआई देई-देईयै मेरे कन्ने आखदा ऐ के बंधन ते कलेश तेरे आसतै त्यार न।
\v 24 लेकन आंऊँ अपने प्राण गी केछ नेई समझना के उसी प्यारा समझां, बरना ए के आंऊँ अपनी दौड़ गी ते ओस सेवा गी पूरा करां, जेड़ी मैं परमेसर दी क्रपा दे शोभ समाचार उपर गुआई देने आसतै प्रभु यीशु थमां पाई दी ऐ।
\v 25 ते ऊन दिखो, आंऊँ जानना ऐं के तोस सब जिंदे च आंऊँ परमेसर दे राज दा प्रचार करदा फिरया, मिग्गी पी नेई दिखगे ओ।
\v 26 एस आसतै आंऊँ अज्ज दे देन थुआड़े कन्ने गुआई देईयै आखन ऐ, थुआड़े चां कोई प्रभु यीशु मसीह उपर विश्वास करने दे पैलैं मरी जा तां ए अत्या च मेरा कसुर नेई ओग।
\v 27 किके आंऊँ परमेसर दी सारे मर्जी गी तुसेंगी पूरी रीति कन्ने सनाने आसतै नेई चकया।
\v 28 एस आसतै अपनी ते पूरे चोण्ड दी रखया करो; जेस कलीसिया च पवित्र आत्मा ने तुसेंगी अगबें बनादा ऐ, के तोस परमेसर दी कलीसिया दी रखया करो, जिसी ओनें अपने खून कन्ने खरीदी लेते दा ऐ।
\v 29 आंऊँ जानना ऐं, के मेरे जाने थमां बाद गलत शिक्षा देने आले औगन, ते थुआड़ा बड़ा नकसान करगन जेड़े फाड़ने आले पेड़िऐ जिए ओगन।
\v 30 थुआड़े गै बिचा बी ऐसे-ऐसे मनुक्ख निकलगन, जेड़े चेलें गी अपने पिछें खीचने आसतै तरेडीयां गल्लां आखघन।
\v 31 एस आसतै बिजे दे रवो, ते जाद करो के मैं त्रै साल तकर रात देन रोई-रोई अर एक गी चताना देना नेई छुड़या।
\v 32 ते ऊन आंऊँ तुसेंगी परमेसर गी, ते ओदे क्रपा दे वचन गी सौपी दिना ऐं; जेड़ा थुआड़ी तरक्की करी सकदा ऐ, ते सब पवित्र कित्ते दे लोकें च सांझी करियै जे परमेसर ने थुआड़े आसतै रखे दा ऐ देई सकदा ऐ।
\v 33 मैं कुसे दे चांदी, सुन्ने जां कपड़े दा लालच नेई कित्ता।
\v 34 तोस अप्पुं गै जांनदे ओ के इनें अथ्थें गै मेरी ते मेरे साथियें दियां जरुरतां पूरायां कित्तियां।
\v 35 मैं तुसेंगी सब केछ पूरा करियै दसया, के एस रीति कन्ने मेंनत करदे ओई कमजोरें गी संभालना ते प्रभु यीशु दे वचन याद रखना जरुरी ऐ, जेड़ा ओनें अप्पुं गै आखे दा ऐ; लेने थमां देना तन्न ऐ।”
\p
\v 36 ए आखीयै ओसने घुटने टेके ते उन्दे सारें कन्ने प्रार्थना कित्ती।
\v 37 ओस बेलै ओ सब रोई उठे ते पौलुस दे गल्लें लगियै उसी चूमना लगे।
\v 38 ओ ख़ास करियै एस गल्ल आसतै बसोस करदे हे, जेड़ी गल्ल ओसने आखी ही, के तोस मिगी पी नेई दिखगे। ते ओस बेलै उनै उसी चाज तकर पजाया।
\c 21
\s यरूशलेम गी जाने दा सफ़र
\p
\v 1 जेसलै असैं उन्दे थमां लग्ग ओईयै समुंदरी सफ़र शुरू कित्ता, तां सीधे रस्ते थमां कोस टापू च आए, ते दुए देन रुदुस टापू च, ते उत्त्थुआं पतरा टापू च आए।
\v 2 उत्थें एक चाज फीनीके गी जंदा मिलया, ते असैं ओस उपर चढ़ीयै सफ़र शुरू कित्ता।
\v 3 जेसलै साइप्रस टापू लबया, तां असैं उसी खबे अथ्थ छुड़या, ते सीरिया लाके गी चलीयै सूर शैर च उतरे; किके उत्थें चाज दा माल तुआरना हा।
\v 4 ते असेंगी उत्थें चेलें लबे तां अस उत्थें सत देन तकर रे। उनै पवित्र आत्मा दे सखाए पौलुस गी गलाया के यरूशलेम नेई जाने दी अर्ज कित्ती।
\v 5 सत दिने दे बाद जेसलै साड़े जाने दे देन पूरे ओई गै; ते सबनी जनांनीयें ते बच्चें समेत असेंगी शैर दे बार तकर पजाया; ते असैं समुन्दर दे कंडै उपर घुटने टेकियै प्रार्थना कित्ती,
\v 6 ओस बेलै एक दुए थमां विदा ओईयै, अस तां चाज उपर चढ़े ते ओ अपने-अपने कर बापस गै।
\p
\v 7 जेस बेलै अस सूर शैर थमां समुन्दरी सफर पूरा करियै पतुलिमयिस शैर च पूजे, ते विश्वासी प्राऐं गी नमश्कार करियै उन्दे कन्ने एक देन ओर रे।
\v 8 दुए देन अस उत्त्थुआं दा चलीयै कैसरिया शैर च आए, ते फिलिप्पुस शोभ समाचार पर्चारक दे कर च जेड़ा सत्तें बिचा एक हा; जाईयै ओदे उत्थें रे।
\v 9 ओस दियां चार कवारियां कुड़ीयाँ हां, जेड़ीयां पविखवाणी करदी हां।
\v 10 जेलै अस उत्थें मते देन रेई चुके, तां अगबुस नां दा पविखवक्ता यहूदीया लाके थमां आया।
\v 11 ओसने साड़े कोल आईयै पौलुस दा बैलट लेता, ते अपने अथ्थ पैर बन्नीयै आखया, “पवित्र आत्मा ए आखदा ऐ, के जेस मनुक्ख दा ए बैलट ऐ, उसी यरूशलेम च यहूदी एस रीति कन्ने बनी देगन, ते दुई जातीयें दे अथ्थ च सौपी देगन।”
\v 12 जेसलै असैं ए गल्लां सुनीयां, तां असैं ते उत्त्थुआं दे लोकें पौलुस कन्ने अर्ज कित्ती के यरूशलेम गी नेई जा।
\v 13 लेकन पौलुस ने जबाब दिता, “तोस के करदे ओ, के रोई-रोईयै मेरा मन खराब करदे ओ? आंऊँ तां प्रभु यीशु दे नां खातर यरूशलेम नां सेर्फ कैद ओनें गै नेई बरना मरने लेई बी त्यार ऐं।”
\v 14 जेसलै ओस नेई मनया तां अस ए आखीयै चोप्प ओई गै, “प्रभु दी मर्जी पूरी ऊऐ।”
\p
\v 15 उनै दिने दे बाद असैं त्यारी कित्ती ते यरूशलेम गी चली गै।
\v 16 कैसरिया शैर बिचा बी केछ चेलें साड़े कन्ने ओई गै, ते अस मनासोन नां साइप्रस दे एक पराने चेलें गी इत्थैं क्न्ने लेई आए, के अस ओदे उत्थें टिकचै।
\s यरूशलेम च पौलुस दा औना
\p
\v 17 जेसलै अस यरूशलेम च पूजे, ते विश्वासी प्रा मती खुशी कन्ने साड़े कन्ने मिले।
\v 18 दुए देन पौलुस असेंगी लेईयै याकूब दे कोल गीया, जिथें सब अगबें किट्ठे हे।
\v 19 ओस बेलै ओस उनेंगी नमश्कार करियै, जेड़े-जेड़े कम परमेसर ने ओसदी सेवा थमां दुई जातीयें च कित्ते हे, एक-एक करियै सारे सनाए।
\v 20 उनै ए सुनीयै परमेसर दी मैमा कित्ती, पी ओस कन्ने आखया, “ए प्रा, तू जानना ऐ, के यहूदीयें बिचा केई जारें लोकें प्रभु यीशु उपर विश्वास कित्ता ऐ; ते सारे कनून आसतै जशिले न।
\v 21 ते यहूदी वश्वासीयें गी तेरे बारै च सखाया गेदा ऐ, के तू दुई जातीयें च रौने आले यहूदीयें गी मूसा थमां पी फिरने गी सखाना ऐ, ते आखन ऐ, के नां अपने बच्चें दा खतना कराओ ते नां यहूदी रीतियें उपर चलो।
\v 22 तां पी के कित्ता जा? लोग जरुर सुनगन के तू इत्त्थैं आएदा ऐं।
\v 23 एस आसतै अस जे तुगी आखनयां न, ओ कर। साड़े इत्थैं चार मनुक्ख न जिनैं मन्नत मनी दी ऐ।
\v 24 उनेंगी लेईयै उन्दे कन्ने शोद्ध ओनें दी विधि पूरी कर; ते उन्दे आसतै खर्चा दे, के ओ सर दे बाल कटन। ओस बेलै सारे जानीं लैगन के जेड़ीयां गल्लां तेरे बारै च उनेंगी सखाई दियां न, उन्दे बेच केछ सच्चाई नेईयैं लेकन तू अप्पुं बी कनून गी मनियै ओदे मताबक चलना ऐं।
\v 25 लेकन उनै दुई जातीयें दे बारै च जिनैं विश्वास कित्ता ऐ, असैं ए फ़ैसला करियै लिखी पेजया ऐ के ओ मूरतयें दे सामने बलि कित्ते दे मांस थमां ते, खून किती दी चीजां थमां ते ब्यभिचार थमां लग्ग रौन।”
\v 26 ओस बेलै पौलुस उनै मनुक्खें गी लेईयै, ते दुए देन उन्दे कन्ने शोद्ध ओईयै मंदर च गीया, ते उत्थें सनाई दित्ता के शोद्ध ओनें दे देन, मतलब उन्दे बिचा अर एक आसतै चढ़ावा चढ़ाए जाने दे तकर देन कदुं पूरे ओगन।
\s मन्दर च पौलुस दी गेरफ्तारी
\p
\v 27 जेसलै ओ सत देन पूरे ओनें आले हे, तां आसिया लाके दे यहूदीयें पौलुस गी मंदर च दिखियै सारे लोकें गी बकाया, ते इयां करलाईयै उसी पकड़ी लेता,
\v 28 “ए इस्राएलियें, मदद करो; ए उवै मनुक्ख ऐ, जेड़ा लोकें दे, ते कनून दे, ते एस जगा दे वरोध च अर जगा लोकें गी सखांदा ऐ, इत्थैं तकर के दुई जातीयें गी बी मंदर च आनीयै ओसने एस पवित्र जगा गी अशोद्ध कित्ता ऐ।”
\v 29 उनै ए एसकरी आखया, किके पौलुस इफिसुस वासी त्रुफिमुस गी ओदे कन्ने शैर च दिखया हा, ते समझे हे के पौलुस उसी मंदर च लेई आया ऐ।
\v 30 एसकरी सारे शैर बेच शोर मची गीया, ते लोग दौड़ीयै किट्ठे ओए, ते पौलुस गी पकड़ीयै मन्दर दे बार कसीटी लेई आए, ते फोरन मंदर दे दरबाजे बंद कित्ते गै।
\v 31 जेसलै ओ उसी मारी देना चांदे हे, ते पलटन दे प्रधान गी सनिया पूजया के सारे यरूशलेम शैर च अहला मचा करदा ऐ।
\v 32 ओस बेलै ओ फोरन सपाईयें ते सूबेदारें गी लेईयै उन्दे कोल थलै दौड़ी आया; ते लोकें दी पीड ते पलटन दे प्रधान गी ते बाकी सपाईयें गी दिखियै पौलुस गी मारना पीटना छुड़ी दिता।
\v 33 ओस बेलै पलटन दे प्रधान ने पौलुस दे कोल आईयै उसी पकड़ी लेता; ते दो संगलें कन्ने बनने दा उक्म देईयै पूछना लगे, “ए कोन ऐ ते एस ने के कित्ता ऐ?”
\v 34 लेकन पीड बिचा कोई केछ ते कोई केछ करलांदा रिया। जेसलै शोर दे मारे ओ ठीक सच्चाई नेई जानी सकया, तां उसी अवालात च लेई जाने दा उक्म दिता।
\v 35 जेसलै ओ पौड़ीयें उपर पूजया, ते ऐसा ओया के पीड दे दबाब दे मारे सपाईयें उसी चुकियै लेई जाना पिया।
\v 36 किके लोकें दी पीड ए करलांदी ओई ओदे पिछें पेदी ही, “उसी मारी उडो।”
\p
\v 37 जेसलै ओ पौलुस गी अवालात बिचा लेई जाने आले हे, तां ओसने पलटन दे प्रधान कन्ने आखया, “के मिकी उक्म ऐ के आंऊँ तेरे कन्ने केछ आखी सकां?” ओसने आखया, “के तू यूनानी पाषा जानना ऐ?
\v 38 के तू ओ मिस्र देश दे रौने आला नेईयैं, जेड़ा इनें दिनें थमां पैलैं एका बनाईयै, अपने चार जार लोकें गी जंगल च लेई गीया?”
\v 39 पौलुस ने आखया, “आंऊँ तां तरसुस शैर दा यहूदी मनुक्ख ऐं! किलिकिया मशूर शैर दा रौन आला ऐं, आंऊँ तेरे अगें अर्ज करना ऐं के मिकी लोकें कन्ने गल्लां करना दे।”
\v 40 जेसलै ओसने उक्म दित्ता, तां पौलुस ने पौड़ी उपर खड़ोईयै लोकें गी अथ्थ कन्ने शारा कित्ता। जेलै ओ चोप्प ओई गै, तां ओ इब्रानी पाषा च बोलन लगया;
\c 22
\s पीड च पौलुस दा परचार
\p
\v 1 “ए प्राओ ते पिताओ, मेरीयां ए गल्लां सुनो, जे केछ आंऊँ ऊन थुआड़े अगें पेश करना ऐ।”
\p
\v 2 ओ ए सुनीयै के ओ साड़े कन्ने इब्रानी पाषा च बोलदा ऐ, ओर बी चोप्प ओई गे। ओस बेलै ओसने आखया;
\p
\v 3 “आंऊँ तां यहूदी ऐं, जेड़ा किलिकिया लाके दे तरसुस शैर च जमया; लेकन एस शैर च गमलीएल दे पैरें दे कोल बेईयै पढ़ाया गीया, ते बजुर्गें दे कनून गी बी ठीक रीति क्न्ने सखाया गीया; ते परमेसर आसतै ऐसी लगन लाए दी ही, जियां तोस अज्ज लाए दे ओ।
\v 4 मैं मर्दे ते जानानी दौनीं गी बन्नीयै, ते जेले च पाई-पाईयै, एस रस्ते उपर चलने आलें गी इत्थैं तकर सताया के उनेंगी मराई बी दिता।
\v 5 एस गल्ल दे महायाजक दे सारे प्राचीन अप्पुं गै गवाह न, के उन्दे बिचा आंऊँ विश्वासी प्राऐं दे नां उपर चिट्ठीयां लेईयै दमिश्क शैर गी जा करदा हा, के जेड़े उत्थें ओंन उनेंगी बी सज़ा दुआने आसतै बन्नीयै यरूशलेम लेई अवां।
\s एर्दें बदलने दा खलास
\p
\v 6 “जेलै आंऊँ चलदे-चलदे दमिश्क शैर दे कोल पूजया, तां ऐसा ओया के दो पैर दे लगपग एकदम बड़ी लो अम्बर थमां मेरे चौनी बखी चमकी।
\v 7 ते आंऊँ तरती उपर किरी गीया; ते ए बाज सुनी, ए शाऊल, ए शाऊल, तू मिकी की सताना ऐं?”
\v 8 मैं जबाब दिता, ए प्रभु, “तू कोन ऐं?” ओसने मिकी आखया, आंऊँ यीशु नासरी ऐं, जिसी तू सताना ऐं।
\v 9 ते मेरे साथियें बी लो तां दिखी, पर जेड़ा मेरे कन्ने बोलदा हा उसी नेई सुनी सके।
\v 10 ओस बेलै मैं आखया, “ए प्रभु, आंऊँ के करां?” प्रभु ने मेरे कन्ने आखया, उठीयै दमिश्क च जा, ते जे केछ तेरे करने आसतै रखे दा ऐ उत्थें सब केछ तुगी सनाई दिता जाग।
\v 11 जेसलै ओस लो दे तेज दे मारे मिकी केछ नेई लबया, तां आंऊँ अपने साथियें दे अथ्थ पकड़ीयै दमिश्क शैर च आया।
\p
\v 12 “ओस बेलै हनन्याह नां दा मूसा दे कनून दे मताबक एक पक्त मनुक्ख, जेड़ा उत्थें दा रौने आले सारें यहूदीयें च चंगे नां आला हा, मेरे कोल आया,
\v 13 ते खड़ोईयै मेरे कन्ने आखया, ए प्रा शाऊल, पी दिखना लग। उसै घड़ी मेरीयें अखीयैं दे नेत्र खुली गै ते मैं उसी दिखया।
\v 14 ओस बेलै ओसने आखया, साड़े बजुर्गें दे परमेसर ने तुगी एस आसतै चुनयां ऐ के तू ओसदी मर्जी गी जान्ने, ते ओस तर्मी गी दिखें, ते ओदे मुंह थमां गल्लां सुनें।
\v 15 किके तू ओस थमां सारे मनुक्खें दे सामने उनै गल्लें दा गवाह ओगा जेड़ीयां तुसें दिखियां ते सुनीयां न।
\v 16 ऊन कि चेर लाना ऐं? ओठ, पवित्रशनांन लै, ते ओसदा नां लेईयै अपने सारें पापें गी तोई सोट।
\p
\v 17 “जेसलै आंऊँ पी यरूशलेम च आईयै मंदर च प्रार्थना करा दा हा, तां आंऊँ बेसोध ओया ते दर्शन दिख्या,
\v 18 ते ओसगी दिखया के ओ मेरे कन्ने आखदा ऐ, तौल करियै यरूशलेम बिचा चट निकली जा; किके जेड़े लोक एस शैर च न ओ मेरे बारै च तेरी गुआई नेई मनगन।
\v 19 मैं आखया, ए प्रभु, ओ तां अप्पुं जांनदे न, के तेरे उपर विश्वास करने आलें गी जेले च सुटना ते जगा-जगा प्रार्थनाकार च मार चढ़ांदा हा।
\v 20 ते जेसलै तेरे गवाह स्तिफनुस दा खून ओआ करदा हा ओस बेलै आंऊँ बी खड़ोते दा हा, ते एस गल्ल च सैमत हा, ते उसी मारने आलें दे कपड़े दी राखी करदा हा।
\v 21 ते प्रभु ने मेरे कन्ने आखया, चली जा; किके आंऊँ तुगी दुईयें जातीयें दे कोल दूर-दूर पेजगा।”
\p
\v 22 लोक एस गल्ल तकर ओदी सुनदे रे, ओस बेलै उच्ची बाज कन्ने करलाए, “ऐसे मनुक्ख गी मारी उडो, ओसदा जिंदा रौना ठीक नेईयैं!”
\v 23 जेसलै ओ करलांदे ते कपड़े सूटदे ते अम्बर च तुड ढुआंदे हे;
\v 24 ते पलटन दे प्रधान ने आखया, “इसी अबलात च लेई जाओ, ते कोड़े मारीयै परखो, के आंऊँ जानां के लोग केस कारन ओदे वरोध च इयां करलांदे न।”
\v 25 जेसलै उनै ओसदे अथ्थ पैर बन्ने तां पौलुस ने ओस सूबेदार कन्ने जेड़ा कोल खड़ोते दा हा, आखया, “के ए सेई ऐ, के तोस एक रोमी मनुक्ख गी, ते ओ बी बगैर दोष लाए दे, कोड़े मारो?”
\v 26 सूबेदार ने ए सुनीयै पलटन दे प्रधान कोल जाईयै आखया, “तू ए के करना ऐ? ए तां रोमी मनुक्ख ऐ।”
\v 27 एसकरी पलटन दे प्रधान ने ओदे कोल आईयै आखया, “मिकी सना, के तू रोमी ऐं?” ओसने आखया, “आं।”
\v 28 ए सुनीयै पलटन दे प्रधान ने आखया, “मैं रोमी बनने दा औदा मते पैसे देईयै लेते दा ऐ।” पौलुस ने आखया, “आंऊँ तां जन्म थमां गै रोमी ऐ।”
\v 29 ओस बेलै जेड़े लोग उसी जाचने उपर हे, ओ फोरन ओदे कोलां पिछें अटी गै; ते पलटन दा प्रधान बी ए जानियें के ए रोमी ऐ ते मैं उसी बन्ने दा ऐ, डरी गीया।
\s बड़ी सभै दे अगें पौलुस
\p
\v 30 दुए देन ओसने ठीक-ठीक जानने दी इच्छया कन्ने के यहूदी ओस उपर कि कसुर लाना चांदे न, एस लेई ओदे बंधन खोली दिते; ते प्रधान याजकें ते सारी महासभा गी किट्ठा ओनें दा उक्म दित्ता, ते पौलुस गी थलै लेईयै उन्दे सामने खड़ा करी दिता।
\c 23
\p
\v 1 पौलुस ने महासभा गी तरोईयै दिखया ते आखया, “ए प्राओ,मैं अज्ज तकर परमेसर आसतै सच्ची अन्तर आत्मा क्न्ने जेंद बताई ऐ।”
\v 2 एस उपर हनन्याह महायाजक ने उनेंगी जेड़े ओदे कोल खड़ोते दे हे, ओदे मुंह उपर चांड मारने दा उक्म दित्ता।
\v 3 ओस बेलै पौलुस ने उसी आखया, “ए चूना फिरे दे दवार, परमेसर तुगी मारग। तुं मूसा दे कनून दे मताबक मेरा न्याय करने गी बैठे दा ऐं, ते पी के कनून दे खलाफ मिकी मारने दा उक्म दिना ऐ?”
\v 4 जेड़े कोल खड़ोते दे हे, उनै आखया, “के तू परमेसर दे महायाजक गी माड़ा आखन ऐं?”
\v 5 पौलुस ने आखया, “ए प्राओ, आंऊँ नेई जानदा हा, के ए महायाजक ऐ; किके शास्त्र च लिखे दा ऐ अपने लोकें दे प्रधान गी माड़ा नेई आखन।”
\p
\v 6 ओस बेलै पौलुस ने ए समझीयै के एक चोंड सदूकी लोकें दा ते दुआ फरीसियें दा ऐ, महासभा च पकारीयै आखया, “ए प्राओ, आंऊँ फरीसी ते फरीसियें दी औलाद बिचा ऐं, मरें दी आस आसतै जिंदा ओनें दे बारै च मेरा चगड़ा ओआ करदा ऐ।”
\v 7 जेसलै ओस ए गल्ल बोली तां फरीसियें ते सदूकियें दा चगड़ा ओना लगया; ते सभा च फोट पेई गेई।
\v 8 किके सदूकिया दा विश्वास ऐ, के नां मरें दे बिचा जिंदा ओना ऐ, नां सोर्गदूत ते नां आत्मा ऐ; लेकन फरीसी इनें सबनीं गल्लें च विश्वास करदे न।
\v 9 ओस बेलै मता शोर मचया ते केछ शास्त्री जेड़े फरीसियें दे हे, उठी खड़े ओए ते ए आखीयै बैस करन लगे, “अस एस मनुक्ख च कोई बराई नेई दिखनयां, ते जेकर कोई आत्मा जां सोर्गदूत ओस कन्ने बोला दा ऐ तां पी के ऐ?”
\v 10 जेसलै मता चगड़ा ओया, तां पलटन दे प्रधान ने एस डर कन्ने के ओ पौलुस दे टुकड़े-टुकड़े नेई करी देंन, पलटन गी उक्म दित्ता के तुआरीयै पौलुस गी सभा दे लोकें बिचा जबरदस्ती कढन, ते अवालात च लेई जांन।
\p
\v 11 उसै राती प्रभु यीशु ने पौलुस कोल खड़ोईयै आखया, “ए पौलुस, इम्त रख; किके जियां तो यरूशलेम च मेरी गुआई दिती, उयांगै तुगी रोम शैर बेच बी मेरी गुआई देनी ओग।”
\s पौलुस दी अत्या दा सलहा-मशवरा
\p
\v 12 जेसलै देन ओया, तां यहूदीयें साजश रची ते कसम खादी के जेसलै तकर अस पौलुस गी मारी नेई देचै, ओस बेलै तकर खाचै जां पीचै तां साड़े उपर लानत ऐ।
\v 13 जिनैं अप्पुं बिचें ए कसम खादी ही, ओ चाली लोकें थमां बद हे।
\v 14 उनै प्रधान याजकें ते प्राचीनें दे कोल जाईयै आखया, “असैं ए कसम खादी ऐ के जेसलै तकर अस पौलुस गी मारी नेई देचै, ओस बेलै तकर केछ चखगे बी तां साड़े उपर लानत ऐ।
\v 15 एस आसतै ऊन महासभा समेत पलटन दे प्रधान गी समझाओ, के पौलुस गी थुआड़े कोल लेई अवै, मन्नो के तोस ओदे बारै च ओर बी सेई जांच करना चांदे ओ; ते अस ओदे पुजने थमां पैलैं गै उसी मारने आसतै त्यार रौगे।”
\p
\v 16 लेकन पौलुस दे पांजे ने सुनया के ओ उसी मारी देनें च न, तां ओस कमरे च जाईयै पौलुस गी सनिया दिता।
\v 17 पौलुस ने सूबेदारें बिचा एक गी अपने कोल बलाईयै आखया, “एस जवान गी पलटन दे प्रधान दे कोल लेई जाओ, ए ओस कन्ने केछ आखन चांदा ऐ।”
\v 18 एस लेई ओसने उसी पलटन दे प्रधान दे कोल लेईयै आखया, “बन्नें दे पौलुस ने मिकी बलाईयै अर्ज कित्ती के ए जवान पलटन दे प्रधान कन्ने केछ आखन चांदा ऐ; इसी ओदे कोल लेई जा।”
\v 19 पलटन दे प्रधान ने ओसदा अथ्थ पकड़ीयै ते लग्ग लेईयै पूछ्या, “तू मेरे कन्ने के आखन चांना ऐ?”
\v 20 ओसने आखया, “यहूदी अगबें साजश रची दी ऐ, के तेरे कन्ने अर्ज करन के कल पौलुस गी महासभा च लेई औन, मन्नो तू तां ठीक चाली ओसदी जांच करना चांदा ऐं।
\v 21 लेकन कृपा करियै उन्दी एस अर्ज गी त्यांन नेई दियो, किके उन्दे बेच चालीयें थमां उपर मनुक्ख पौलुस गी मारने च न, जिनैं ए फ़ैसला करी लेता दा ऐ के जेसलै तकर ओ पौलुस गी नेई मारी देंन, ओस बेलै तकर नां खागन ते नां पिगन। ते ओ ऊन त्यार न ते तेरे वचन गी बलगा करदे न।”
\v 22 ओस बेलै पलटन दे प्रधान ने जवान गी ए उक्म देईयै विदा कित्ता, “कुसे कन्ने नेई आखयां के तो मिकी ए गल्लां सनाईयां न।”
\s पौलुस गी कैसरिया च पेजया जाना
\p
\v 23 ओस बेलै पलटन दे सरदार ने दो सूबेदारें गी बलाईयै आखया, “दो सौ सपाई, सत्तर सवार, ते दो सौ समान चुकने आले सपाई, रातो रात कैसरिया शैर गी जाने आसतै त्यार रखो।
\v 24 ते पौलुस दी सवारी आसतै घोड़े त्यार रखो, के उसी फेलिक्स राजपाल दे कोल कुशल कन्ने पजाई देंन।”
\v 25 सरदार ने एस चाली दी चिट्ठी बी राजपाल गी लिखी;
\p
\v 26 “महामहिम फेलिक्स राजपाल गी क्लौदियुस लूसियास दा नमश्कार।
\v 27 एस मनुक्ख गी यहूदीयें मारना चाया, लेकन जेसलै मैं जानयां के ए रोमी ऐ, ते पलटन लेईयै छुड़ाई दिता।
\v 28 आंऊँ जानना चांदा हा, के ओ एस उपर केस कारन कसुर लाना चांदे न, एस आसतै उसी उन्दी महासभा च लेई गीया।
\v 29 ओस बेलै मैं जानी लेता के ओ अपने यहूदी कनून दी बैसें दे बारै च ओस उपर कसुर लांदे न, लेकन मारी ओड़ने जां बन्नी जाने दे जोग ओस च कोई कसुर नेईयैं।
\v 30 जेसलै मिकी पता लगया के ओ एस मनुक्ख गी मारनें च लगे दे न तां मैं फोरन उसी तेरे कोल पेजी दिता; ते मुदईयें गी बी उक्म दित्ता के तेरे सामने ओस उपर कसुर लान।”
\p
\v 31 एस आसतै जियां सपाईयें गी उक्म दिता गीया हा, उयांगै पौलुस गी लेईयै रातो रात अन्तिपत्रिस च आए।
\v 32 दुए देन ओ सवारें गी ओदे कन्ने जाने आसतै छुड़ीयै अप्पुं येरूसलम बापस गै।
\v 33 उनै कैसरिया शैर पूजियै राजपाल गी चिट्ठी दिती; ते पौलुस गी बी ओदे सामने खड़ा कित्ता।
\v 34 राजपाल ने चिट्ठी पढ़ीयै पूछ्या, “ए केस लाकें दा ऐ?”
\v 35 ते जेसलै जानी लेता के किलिकिया लाके दा ऐ तां पौलुस गी आखया, “जेसलै तेरे दोष लाने आले बी औगन, तां आंऊँ तेरा मुकदमा करगा।” ते ओसने उसी हेरोदेस राजा  दे कीले च पैरे च रखने दा उक्म दिता।
\c 24
\s फेलिक्स दे अगें पौलुस
\p
\v 1 पंज्ज देन दे बाद हनन्याह महायाजक केई प्राचीन ते तिरतुल्लुस नां दे कुसे वकील गी कन्ने लेईयै आया। ओ राजपाल दे सामने पौलुस उपर कसुर लान लगे।
\p
\v 2 जेसलै पौलुस बलाया गीया तां तिरतुल्लुस ओस उपर कसुर लाईयै आखन लगया; “ए महामहिम फेलिक्स राजपाल, तेरे राज बेच असेंगी बड़ा चैन ओंदा ऐ; ते तेरे प्रबंध कन्ने एस जाती लेई मती सारीयां बराईयां सुधरदी जंदियां न।
\v 3 एस गल्ल गी अस अर जगा ते अर चाली दी शुक्रगुजारी कन्ने मनने न।
\v 4 लेकन एस आसतै के तुगी अस ओर दोख नेई देना चानयां, आंऊँ तेरे कन्ने अर्ज करना ऐं, के कृपा करियै साड़ीयां दो एक गल्लां सुनी लै।
\v 5 किके असैं एस मनुक्ख गी प्रेशानी बनानें आला ते दुनिया दे सारे यहूदीयें च लड़ाई लुआनें आला, ते नासरत दे रौनें दे बेच फेरका बनांदे दिखया ऐ।
\v 6 ओसने मंदर गी अशोद्ध करना चाया, लेकन असैं उसी पकड़ी लेता (असैं उसी अपने कनून दे मताबक सज़ा दिती ओंदी;
\v 7 लेकन पलटन दे प्रधान लूसियास ने उसी जबरदस्ती साड़े अथ्थें बिचा छुड़काई लेता,
\v 8 ते मुदईयें गी तेरे सामनें औने दा उक्म दित्ता।) ए सब गल्लें गी जिंदे बारै च अस ओदे उपर कसुर ला करनयां न, तू अप्पुं गै उसी जाचियै जानी लैगा।”
\v 9 यहूदीयें बी ओसदा साथ देईयै आखया, ए गल्लां इसै चाली दियां न।
\s फेलिक्स दी आजरी बेच पौलुस दा बचाओ
\p
\v 10 जेसलै राजपाल ने पौलुस गी बोलने दा शारा कित्ता, तां ओसने जबाब दिता; “आंऊँ ए जानियें के तू मते सालें दा एस जाती दे लोकें दा न्याय करा करना ऐं, एसकरी खुशी कन्ने अपना जबाब दिना ऐ।
\v 11 तू अप्पुं जानी सकना ऐ, के जेसलै दा आंऊँ यरूशलेम मन्दर च अराधना करने गी आएदा, मिकी बारां देन थमां उपर नेई ओए।
\v 12 उनै मिकी नां मंदर च नां प्रार्थनाकार च, नां शैर च कुसे कन्ने बैस करदे जां पीड़ लांदे दिखया;
\v 13 ते नां तां ओ उनै गल्लें गी, जिन्दा ऊन ओ मेरे उपर कसुर लांदे न, तेरे सामने ओसदा सबूत करी सकदे न।
\v 14 लेकन आंऊँ तेरे सामने ए मनी लेना ऐ, के जेस रस्ते गी ओ फेरका आखदे न, आंऊँ अपने बजुर्गें दे परमेसर दी सेवा करना ऐ; ते जेड़ीयां गल्लां कनून ते पविखवक्तें दी कताबें च लिखी दियां न, उनै सबनी उपर आंऊँ विश्वास करना ऐ।
\v 15 ते परमेसर उपर आस रखना ऐ जेड़ी ओ अप्पुं बी रखदे न, के तरमी ते अतर्मी दौनीं दा मरें चा जिंदा ओना ओग।
\v 16 एस कन्ने आंऊँ अप्पुं बी कोष्ट करना ऐ के परमेसर दी, ते मनुक्खें त्र्फुं मेरा मन मेशा बेकसुर रवै।
\v 17 मते सालें बाद आंऊँ अपने लोकें गी जेड़े गरीब हे उनेंगी दान पजाने आया हा, ते पेंट चढ़ाने गी यरूशलेम आया हा।
\v 18 उनै मिकी मंदर च, शोद्ध आलात च, बगैर पीड़ दे, ते बगैर दंगा करदे ओई पेंट चाढ़दे दिखया हा, आसिया दे केई यहूदीयें ए उनेंगी ठीक हा
\v 19 के जेकर मेरे खलाफ च उन्दे कोल कोई गल्ल ऊऐ तां इत्थैं तेरे सामने आईयै मेरे उपर कसुर लांदे।
\v 20 जां ए अप्पुं गै सनान के जेसलै आंऊँ महासभा दे सामने खड़ोते दा हा, ते उनै मेरे च केड़ा पाप दिखया?
\v 21 एस एक गल्ल गी छुड़ीयै जेड़ी मैं उन्दे बेच खड़ोईयै पुकारीयै बोलया हा; मरें दे बिचा जिंदा ओनें दे बारै च अज्ज मेरा थुआड़े सामने मुकदमा ओआ करदा ऐ।”
\p
\v 22 फेलिक्स राजपाल, जेड़ा एस रस्ते दियां गल्लां ठीक-ठीक जानदा हा, उनेंगी ए आखीयै टाली दिता, “जेसलै पलटन दा प्रधान लूसियास औग, तां थुआड़ी गल्ल दा फैसला करगा।”
\v 23 ते सूबेदार गी उक्म दित्ता के पौलुस गी केछ अजादी देईयै पैरें च रखया जा, लेकन ओदे मित्रें बिचा कुसे गी बी ओसदी सेवा करने आसतै नेई रोकयो।
\s पौलुस दी फेलिक्स ते ओसदी करेआली कन्ने गल-बात
\p
\v 24 केछ देन दे बाद फेलिक्स राजपाल अपनी करेआली द्रुसिल्ला गी, जेड़ी यहूदीनी ही, कन्ने लेईयै आया ते पौलुस गी बलाईयै ओस विश्वास दे बारै च जेड़ा मसीह यीशु उपर ऐ, ओस थमां सुनया।
\v 25 जेसलै ओ तर्म, ते अपने आप गी वश च करने, ते औने आले न्याय दी चर्चा करा दा हा, तां फेलिक्स राजपाल ने चकने ओईयै जबाब दिता, “ऊन ते जा; मौका दिखियै आंऊँ तुगी पी बलागा।”
\v 26 उसी पौलुस थमां केछ पैसे मिलने दी बी आस ही, एस आसतै ओर बी बुलाई-बलाईयै ओस कन्ने गल्लां करदा हा।
\v 27 लेकन जेसलै दो साल बीती गै पुरकियुस फेस्तुस, फेलिक्स राजपाल दी जगा राजपाल बनया; ते फेलिक्स राजपाल यहूदीयें गी खोश करने दी इच्छया कन्ने पौलुस गी कैद बेच गै रखया।
\c 25
\s फेस्तुस दी आजरी बेच
\p
\v 1 फेस्तुस यहूदीया लाके च पुजने दे त्रै देन बाद कैसरिया थमां यरूशलेम गी गीया।
\v 2 ओस बेलै प्रधान याजकें ते यहूदीयें दे अगबें लोकें ओदे सामने पौलुस गी कसुरबार आखन लगे;
\v 3 ते पौलुस कन्ने अर्ज करियै ए वर चाया के ओ उसी यरूशलेम च बला, किके ओ उसी रस्ते च गै मारी ओड़नें च लगे दे हे।
\v 4 फेस्तुस ने जबाब दिता, “पौलुस कैसरिया च पैरे च ऐ, ते आंऊँ अप्पुं उत्थें तौला जागा।”
\v 5 पी आखया, “थुआड़े बेच जेड़े अख्त्यार रखने आले न ओ कन्ने चलन, ते जेकर एस मनुक्ख ने केछ गलत कम कित्ता ऐ तां ओस उपर कसुर लाओ।”
\p
\v 6 फेस्तुस यरूशलेम च कोई अट्ठ दस देन रेईयै कैसरिया चली गीया; ते दुए देन न्याय दी गदी दे सामने बैठीयै पौलुस गी आनने दा उक्म दिता।
\v 7 जेसलै ओ आया ते जेड़े यहूदी अगबें यरूशलेम बिचा आए दे हे, उनै आसे-पासे खड़ोईयै ओस उपर बडे गैरें लजाम लाए, जिंदा सबूत ओ नेई देई सकदे हे।
\v 8 लेकन पौलुस ने जबाब दिता, “मैं नेई तां यहूदीयें कनून दा ते नां मंदर दे, ते नां गै कैसर दे वरोध कोई गुनाह कित्ता ऐ।”
\v 9 ओस बेलै फेस्तुस ने यहूदीयें दे अगबें गी खोश करने दी इच्छया च पौलुस गी पूछया, “के तू चांना ऐ के यरूशलेम गी जा; ते उत्थें मेरे सामने तेरा ए मकदमा तय कित्ता जा?”
\s पौलुस दी कैसर दे अगें अर्ज करना
\p
\v 10 पौलुस ने आखया, “आंऊँ कैसर दे न्याय दी गदी दे सामने खड़ोते दा ऐ; मेरे मकदमे दा इत्थैं गै फैसला ओना चाईदा। जियां तू खरी चाली जानना ऐ, यहूदीयें दा केछ पाप नेई कित्ता।
\v 11 जेकर आंऊँ पापी ऐं ते मारने जोग कोई कम कित्ता ऐ, तां मरने थमां नेई मुकरगा; लेकन जिनैं गल्लें दा ए मेरे उपर कसुर लांदे न, जेकर उन्दे बिचा कोई बी गल्ल सच नेई उवै, तां कोई मिकी उन्दे अथ्थ नेई सौंपी सकदा। आंऊँ कैसर दी दुआई दिना ऐ।”
\v 12 ओस बेलै फेस्तुस ने मंत्रीयें दी सभा कन्ने गल्लां करियै जबाब दिता, “तो कैसर बादशाह दी दुआई दिती ऐ, तू कैसर दे गै कोल जागा।”
\s अग्रिप्पा दी आजरी च पौलुस
\p
\v 13 केछ देन बीतने दे बाद अग्रिप्पा राजा ते ओसदी निकी पैन बिरनीके ने कैसरिया शैर च आईयै फेस्तुस कन्ने पेंट कित्ती।
\v 14 उन्दे मते देन उत्थें रौने दे बाद फेस्तुस ने पौलुस दे बारै च राजे गी सनाया “एक मनुक्ख ऐ, जिसी  फेलिक्स राजपाल  कैद च छुड़ी दा ऐ।
\v 15 जेसलै आंऊँ यरूशलेम च हा, तां प्रधान याजकें ते यहूदीयें दे प्राचीनें ओस उपर कसुर लाए ते चाया के उसी सज़ा दा उक्म दिता जा।
\v 16 लेकन मैं उनेंगी जबाब दिता, के रोमियें दी ए रीति नेईयैं के कुसे मनुक्ख गी सज़ा आसतै सौपी देंन, जेसलै तकर कसुरबार गी अपने मुदईयें दे सामने खड़ोईयै कसुर दे जबाब देने दा मौका नेई मिलै।
\v 17 एस आसतै यहूदी अगबें कैसरिया शैर च किट्ठे ओए, तां मैं केछ चेर नेई लाया, लेकन दुए देन गै न्याय दी गदी उपर बैठीयै मैं पौलुस गी दालत च आनने दा उक्म दिता।
\v 18 जेसलै ओदे मुदई खड़े ओए, तां उनै ऐसी गलत गल्लें दा कसुर नेई लाया, जियां आंऊँ समझदा हा।
\v 19 लेकन ओ अपने मत दे, ते यीशु नां दे कुसे मनुक्ख दे बारै च, जेड़ा मारी दिता गीया हा, ते पौलुस उसी जिंदा सनांदा हा, बैस करदे हे।
\v 20 ते आंऊँ ओलझन बेच हा, के इनें गल्लें दा पता कियां करां? एस आसतै मैं पौलुस गी पूछ्या, के तू यरूशलेम जागा, के उत्थें इनें गल्लें दा फ़ैसला ऊऐ?
\v 21 लेकन जेसलै पौलुस ने दुआई दिती के ओदे मुकदमे दा फैसला बादशाह दे अथ्थें ऊऐ, तां मैं उक्म दिता के जेसलै तकर उसी कैसर बादशाह कोल नेई पेजां, उसी कब्जे च रखया जा।”
\v 22 ओस बेलै अग्रिप्पा ने फेस्तुस गी आखया, “आंऊँ बी ओस मनुक्ख दी सुनना चांना ऐ।” ओसने आखया, “तू कल सुनी लैगा।”
\p
\v 23 एस आसतै दुए देन, जेसलै अग्रिप्पा ते बिरनीके बड़ी ख़ुशी कन्ने आए तां पलटन दे प्रधान ते शैर दे मशूर लोकें कन्ने दरवार च पूजे। ओस बेलै फेस्तुस ने उक्म दिता के ओ पौलुस गी लेई औन।
\v 24 फेस्तुस ने आखया, “ए राजा अग्रिप्पा, ते ए सब मनुक्खो जेड़ा इत्थैं साड़े कन्ने उआ, तोस एस मनुक्ख गी दिखदे ओ, जेसदे बारै च सारे यहूदीयें यरूशलेम च ते इत्थैं बी करलाई-करलाई मेरे अगें अर्ज कित्ती के एस दा ज़िंदा रौना ठीक नेईयैं।
\v 25 लेकन मैं जानी लेता के एस ने ऐसा केछ नेई कित्ता के मारी दिता जा; ते जेसलै के ओसने अप्पुं गै बादशाह दी दुआई दिती, तां मैं उसी रोम शैर पेजने दा फैसला कित्ता।
\v 26 मैं ओदे बारै च कोई ख़ास गल्ल नेई दिखी के अपने स्वामी दे कोल लिखां। एस आसतै मैं उसी थुआड़े सामने ते ख़ास करियै ए राजा अग्रिप्पा, तेरे सामने आंदा ऐ, के जाचने दे बाद मिकी केछ लिखने गी मिलै।
\v 27 किके कैदी गी पेजना ते जेड़े कसुर ओस उपर लाए गै, उनेंगी गी नेई सनानां, मिगी सेई नेई लगा दा ऐ।”
\c 26
\s अग्रिप्पा दी आजरी च सफाई देनी
\p
\v 1 अग्रिप्पा ने पौलुस गी आखया, “तुगी अपने बारै च बोलने दा उक्म ऐ।” ओस बेलै पौलुस अथ्थ बदाईयै जबाब देन लगया,
\p
\v 2 “ए राजा अग्रिप्पा, जिन्नी गल्लें दा यहूदी अगबें मेरे उपर कसुर लांदे न, अज्ज तेरे सामने उन्दा जबाब देने गी आंऊँ अपने आप गी तन्न समझना ऐ।
\v 3 खास करी एस आसतै के तू यहूदीयें दे सारे रीति रबाज ते बैस आलियें गल्लें गी जानना ऐ। एसकरी आंऊँ अर्ज करना ऐ, सबर कन्ने मेरी सोन।
\p
\v 4 “मेरा चाल-चालन शुरू थमां जदूं आंऊँ जवान हा अपनी जाती ते यरूशलेम च जियां हा ओ सारे यहूदी जांनदे न।
\v 5 ओ जेकर गुआई देना चांदे न, तां शुरू थमां मिकी पनछानदे न, के आंऊँ फरीसी ओदे ओई अपने तर्म दे सबनी थमां खरे रस्ते उपर चलया।
\v 6 ते ऊन ओस बायदे दी आस दे कारन जेड़ी परमेसर ने साड़े बजुर्गें कन्ने कित्ती ही, मेरे उपर मकदमा चला करदा ऐ।
\v 7 उसै बायदे दे पूरा ओनें दी आस लाए दे, साड़े बारां गोत्र अपने सारे मन कन्ने रात देन परमेसर दी सेवा करदे आए न। ए राजा, इसै आस दे बारै च यहूदी मेरे उपर कसुर लांदे न।
\v 8 जेकर परमेसर मरें गी जिंदा करदा ऐ, तां थुआड़े इत्थैं ए गल्ल कि विश्वास दे जोग नेई समझी जंदी?”
\p
\v 9 “मैं बी समझ हा के यीशु नासरी दे नां दे वरोध च मिकी मता केछ करना चाईदा।
\v 10 ते मैं यरूशलेम बेच ऐसा गै कित्ता; ते प्रधान याजकें थमां अख्त्यार पाईयै मते पवित्र लोकें गी जेल च पाया, ते जेसलै ओ मारी दिते जंदे हे, तां आंऊँ बी उंदे वरोध च अपना साथ दिन्दा हा।
\v 11 ते अर प्रार्थनाकार च आंऊँ उनेंगी सज़ा देई-देईयै यीशु दी निंदया करांदा हा, इत्थैं तकर के गुस्सै दे मारे ऐसा पागल ओई गीया के दुज्जे शैर च बी जाईयै उनेंगी सतांदा हा।”
\p
\v 12 इसै इच्छै बेच जेसलै आंऊँ प्रधान याजकें थमां अख्त्यार ते उक्म दी चिट्ठी लेईयै दमिश्क शैर गी जा करदा हा;
\v 13 तां ए राजा, रस्ते च दोपेरीं दे बेलै आंऊँ अम्बर चा सूरज दी लोई थमां बी बद एक लो, अपने उपर ते अपने कन्ने चलने आलें दे चौनी बखी चमकदी दिखी।
\v 14 ते जेसलै अस सारे तरती उपर किरी गै, तां मैं इब्रानी पाषा च, मेरे कन्ने आखदे ए बाज सुनी, ए शाऊल, ए शाऊल, तू मिकी कि सताना ऐ? पैने उपर लत मारना तेरे आसतै मुश्कल ऐ।
\v 15 मैं आखया, “ए प्रभु, तू कोन ऐ?” प्रभु ने आखया, आंऊँ यीशु ऐं, जिसी तुं सताना ऐ।
\v 16 लेकन तू ओठ, अपने पैरें उपर खड़ो; किके मैं तुगी एस आसतै दर्शन दिता ऐ के तुगी उनै गल्लें दा बी सेवक ते गवाह बनगा, जेड़ीयां गल्लां तो दिखियां न, ते उन्दा बी जिन्दे आसतै आंऊँ तुगी दर्शन देगा।
\v 17 ते आंऊँ तुगी तेरे लोकें थमां ते दुई जातीयें थमां बचांदा रौगा, जिंदे कोल आंऊँ ऊन तुगी एस आसतै पेजना ऐ
\v 18 के तू उन्दिआं अखां खोले किके ओ न्हेरा चा लो आली बखी, ते शतान दी शक्ति थमां परमेसर दी बखी फिरन; के परमेसर उन्दे पापें दी माफ़ी ते उनै लोकें दे कन्ने जेड़े मेरे उपर विश्वास करने कन्ने पवित्र कित्ते गै न,मेरी जायासत पांन।
\p
\v 19 “एस लेई; ए राजा अग्रिप्पा, मैं ओस सोर्ग दे दर्शन दी गल्ल नेई टाली।
\v 20 लेकन पैलैं दमिश्क शैर दे, पी यरूशलेम दे रौने आलें गी, ओस बेलै यहूदीया दे सारे देश च रौने आलें गीं, ते दुई जातीयें गी प्रचार करदा रिया, के मने गी फेरो ते परमेसर आली बखी फिरीयै मन फराव दे जोग कम करो।
\v 21 इनें गल्लें दे कारन यहूदी मिगी मंदर च पकड़ीयै मारने दी सलाह करदे हे।
\v 22 लेकन परमेसर दी मदद कन्ने आंऊँ अज्ज तकर बनें दा ऐं ते निके बड्डे सारें दे सामने गुआई दिना ऐं, ते उनै गल्लें गी छुड़ीयै केछ नेई आखदा जेड़ा पविखवक्तें ते मूसा ने बी गलाया के ओ ओनें आलियां न।
\v 23 के मसीह गी दोख चेलना पौग, ते उवै सबनी थमां पैलैं मरें दे बिचा जिंदा ओईयै, साड़े लोकें च ते दुई जातीयें च लोई दा प्रचार करग।”
\p
\v 24 जेसलै पौलुस एस रीति कन्ने जबाब दे करदा हा, तां फेस्तुस ने उच्ची बाज कन्ने आखया, “ए पौलुस, तू पागल ऐ। मती पढ़ाई ने तुगी पागल करी दिता ऐ।”
\v 25 लेकन पौलुस ने आखया, “ए महामहिम फेस्तुस, आंऊँ पागल नेई, लेकन सचाई ते बुद्धि  दियां गल्लां आखन ऐं।
\v 26 राजा बी जेसदे सामने आंऊँ बे डर ओईयै बोलाना ऐ, ए गल्लां जानदा ऐ; ते मिगी विश्वास ऐ, के इनें गल्लें चा कोई ओस थमां छ्प्पी दी नेई, किके ए घटना कुसे कोने च छपीयै नेई ओई।
\v 27 ए राजा अग्रिप्पा, के तू पविखवक्तां दा विश्वास करना ऐ? आं, आंऊँ जानना ऐ के तू विश्वास करना ऐं।”
\v 28 ओस बेलै अग्रिप्पा ने पौलुस गी आखया, “के तू थुड़ा समझाने कन्ने मिकी मसीह बनाना चांना ऐ?”
\v 29 पौलुस ने आखया, “परमेसर अगें मेरी प्रार्थान ऐ के थुड़े च ते के मते च, सेर्फ तू गै नेई लेकन जिन्नें लोग अज्ज मेरी सुना करदे न, मेरे इनें जंजीरें गी छुड़ीयै ओ मेरे आला लेखा ओई जांन।”
\p
\v 30 ओस बेलै राजा ते राजपाल ते बिरनीके ते उन्दे कन्ने बैठने आले उठीयै चली गै;
\v 31 जियां गै ओ बार जा दे हे, तां लग्ग जाईयै अप्पुं बिचें आखन लगे, “ए मनुक्ख ऐसा तां केछ नेई करदा, जेड़ा मौत जां जेल च पाने दे जोग ओ।”
\v 32 अग्रिप्पा ने फेस्तुस गी आखया, “जेकर ए मनुक्ख कैसर बादशाह दी दुआई नेई दिन्दा, तां छुड़की सकदा हा।”
\c 27
\s पौलुस गी रोम च पेजया जाना
\p
\v 1 जेसलै फिस्तुस राजपाल थमां ए तय ओया के अस चाजे थमां इतालिया जाचै, तां उनै पौलुस ते केछ बाकीं कैदीयें गी बी यूलियुस नां दे औगुस्तुस बादशाह दी पलटन दे एक सूबेदार दे अथ्थ सौंपी दिता।
\v 2 अद्र्मुत्तियुम शैर दे एक चाज उपर जेड़ा आसिया लाकें दे कंडै दी जगें गी जाने आला हा, चढ़ीयै असैं अपना सफर शुरू कित्ता, ते अरिस्तर्खुस नां दा थिस्सलुनीके शैर दा एक मकिदुनिया लाके दा वासी साड़े कन्ने हा।
\v 3 दुए देन असैं सैदा शैर च पूजे, ते यूलियुस ने पौलुस उपर कृपा करियै उसी मित्रें दे इत्थैं जाना दिता के ओसदा सत्कार कित्ता जा।
\v 4 उत्त्थुआं असैं पर्तियै सफर शुरू कित्ता। अवा वरोध ओनें दे कारन अस साइप्रस टापू दी आड़ च ओईयै गै;
\v 5 ते किलिकिया ते पंफूलिया लाके दे कंडै कोल दे समुंद्र चा ओदे ओई लूसिया लाके दे मूरा शैर च उतरे।
\v 6 उत्थें सूबेदार गी सिकन्दरिया शैर दा एक चाज इतालिया लाके च जंदा लबया, ते ओसने असेंगी ओस चाज उपर चाढ़ी दिता।
\v 7 जेलै अस मते देन तकर बलें-बलें चलीयै मुश्कल कन्ने कनिदुस शैर दे सामने पूजे, तां एस-आसतै के अवा असेंगी अगें बदन नेई दिंदी ही, अस सलमोन थमां ओईयै क्रेते टापू दी आड़ च चलै;
\v 8 ते ओदे कंडै-कंडै मुशकिल कन्ने चलीयै शोभ लंगरबारी नां दी एक जगा च पूजे, जिथुआं दा लसया शैर कोल हा।
\s पौलुस दी सलाह अनसुनी
\p
\v 9 जेसलै मते देन बीती गै तां समुंदरी सफर च खतरा एस आसतै ओंदा हा के उपवास दे देन ऊन बीती गेदे हे। एस आसतै पौलुस ने उनेंगी ए आखीयै समझाया,
\v 10 “ए सज्जनो, मिकी ऐसा लगदा ऐ के एस सफर च प्रेशानी ते मता नकसान, नां सेर्फ माल ते चाज दा बरना साड़े प्राणें दा बी ओनें आला ऐ।”
\v 11 लेकन सूबेदार ने पौलुस दी गल्लें थमां कप्तान ते चाजे दे स्वामी दी गल्लें गी जादै मनया।
\v 12 ओ बंदरगाह ठणढु दे देन कटने आसतै ठीक नेई हा, एस आसतै मतें दा बिचार ए ओया के उत्त्थुआं दा चाज खोलियै जेकर कुसे रीति कन्ने ओई सके तां फिनिक्स बंदरगाह पूजियै उत्थें ठणढु दे देन कटचै। ए तां क्रेते नां दे टापू दा एक बंदरगाह ऐ जेड़ा दक्षिण करोंदी बखी ते चडदी करोंदी बखी गी खुलदा ऐ।
\s समुद्र च तफान
\p
\v 13 जेसलै केछ-केछ दक्षिणी अवा चलना लगी, तां उनै सोचया के उनै जेसदी लोड़ ऐ ओ उनै कोल ही, एस लेई उनै लंगर चुकया ते कंडै-कंडै क्रेते दे कन्ने जाई लगे।
\v 14 लेकन थोड़ी देर बाद जमीन आली बखी दा बड़ी अंधी आई, जेड़ी यूरकुलिन आखी जंदी ऐ।
\v 15 जेसलै अंधी चाज उपर लगी ते ओ ओदे अगें रुकी नेई सकया, एस् आसतै असैं उसी रुडना दिता ते इसै चाली रुडदे-रुडदे चली गै।
\v 16 ओस बेलै कौदा नां दे एक निके जे टापू दी आड़ च रुडदे-रुडदे अस मुशकल कन्ने डोंगी गी काबू करी सके।
\v 17 पी किशती  चलानें आलें उसी चुकियै मते तरीके लाईयै चाज गी थलै दा बनयां, ते सुरतिस दे रेत् दे उपर टिकने दे डर कन्ने पाले आला ते लेखा उतरीयै रुड़दे गै।
\v 18 जेसलै अस अंधी कन्ने मते उश्लदे ते तके खादे, तां दुए देन ओ चाज दा माल सुटना लगे;
\v 19 ते त्रिऐ देन उनै अपने अथ्थें कन्ने उनै चाज दा सारा समान सुट्टी दिता।
\v 20 जेसलै मते देन तकर नां सूरज, नां तारे लबे ते बड़ी अंधी चलदी रेई, ते खीरी च साड़ी बचने दी सारी आस जंदी रेई।
\p
\v 21 जेसलै मते देन तकर पुखे दे रिये, तां पौलुस ने उन्दे बेच खड़ोईयै आखया, “ए लोको, चाईदा हा के तोस मेरी गल्ल मनियै क्रेते दीप चा नां चाज खोलदे ते नां ए प्रेशानी ओंदी ते नां ए आनी चुकदे।
\v 22 लेकन ऊन आंऊँ तुसेंगी समझाना ऐं के जिगरा रखो, किके थुआड़े बिचा कुसे दे प्राण दी आनी नेई ओग, लेकन सेर्फ चाज दी।
\v 23 किके परमेसर जेसदा आंऊँ ऐं, ते जेसदी सेवा करना ऐ, ओदे सोर्गदूत ने पिछली रातीं मेरे कोल आईयै आखया,
\v 24 ए पौलुस, मत डर! तुगी कैसर बादशाह दे अगें खड़ोना जरुरी ऐ। परमेसर ने सबनी गी जेड़े तेरे कन्ने सफर करा करदे न, क्रपा कन्ने जिंदड़ी दित्ती ऐ।
\v 25 एस आसतै, ए सज्जनो, जिगरा रखो; किके आंऊँ परमेसर उपर विश्वास करना ऐ, के जियां मेरे कन्ने गलाया ऐ, उयांगै ओग।
\v 26 लेकन असैं कुसे टापू उपर जाई टिकना ओग।”
\s चाज पजनां
\p
\v 27 जेसलै चौदवीं रात आई, ते अस अद्रिया समुंद्र च पडका करदे हे, ते अध्दी राती दे कोल किशती  चलाने आलें तजरबे कन्ने जानया के अस कुसे देश दे कोल पुज्जा करनयां न।
\v 28 थां लेने उपर उनेंगी पानी सेंती मीटर गैरा लबया, ते थुड़ा अगें जाईयै पी थाह लेई तां पंद्राह सताई मीटर गैरा लबया।
\v 29 जेसलै पत्थर आली जगा कन्ने टकराने दे डर कन्ने उनै चाजे दी पछाड़ी चार लंगर पाए, ते सबेरा ओनें दी आस करदे रे।
\v 30 लेकन जेसलै चलाने आले चाजे उपरा नसना चांदे हे, तां गल्लें कन्ने लंगर पाने दे बाने डोंगी समुंद्र च तुआरी दिती;
\v 31 तां पौलुस ने सूबेदार ते सपाईयें गी आखया, “जेकर ए चाज उपर नेई रे, तां तोस बी नेई बची सकदे।”
\v 32 ओस बेलै सपाईयें रस्से कटीयै डोंगी केरी दिती।
\p
\v 33 जेसलै सबेरा ओनें पर हा, ओस बेलै पौलुस ने ए आखीयै, सबनी गी रुट्टी खाणे आसतै समझाया, “अज्ज चौदां देन ओए के तोस मेद करदे-करदे पुखे दे रे, ते केछ रुट्टी नेई खादी।
\v 34 एस आसतै तुसेंगी समझाना ऐ के केछ खाई लियो, जेस कन्ने तोस बची सको; किके थुआड़े बिचा कुसे दे सिरे दा एक बी बाल नेई किरग।”
\v 35 ए आखीयै ओसने रुट्टी लेईयै सारें दे अगें परमेसर दा शुकर कित्ता ते तोड़ीयै खाण लगया।
\v 36 ओस बेलै ओ सारे बी जिगरा करियै रुट्टी खाण लगे।
\v 37 अस सारे मिलीयै चाज उपर दो सौ छियतर मनुक्ख हे।
\v 38 जेसलै ओ रुट्टी खाईयै रजी गै, कनक गी समुंद्र च सुट्टीयै चाज गी हल्का करना लगे।
\p
\v 39 जेसलै देन निकलया, तां उनै ओस देश गी नेई पनछानया, लेकन एक बसती दिखी जेसदा कंडा चौरस हा, ते वचार कित्ता के जेकर ओई सकै तां इसै उपर चाज गी टकाचे।
\v 40 एसकरी उनै लंगर गी खोलियै समुंद्र च शुड़ी दिता ते उसै बेलै पतवारें दे बंधन खोली दिते, ते अवा दे अगें अगलै पाल दे रस्से चढ़ीयै कंडै दी बखी चलया।
\v 41 लेकन दो समुंद्र दे रेत् आली जगा च पेईयै उनै चाज गी टकाया, ते गल्लें तका खाईयै दबोई गेई ते खिसकी नेई सकी; लेकन पछाड़ी लैरें दे जोर कन्ने पजना लगी।
\v 42 ओस बेलै सपाईयें दा ए वचार ओया के कैदीयें गी मारी देचै, ऐसा नेई ऊऐ के कोई तैरीयै नसे।
\v 43 लेकन सूबेदार ने पौलुस गी बचाने दी मरजी कन्ने उनेंगी एस वचार थमां रोकया ते ए आखया, के जेड़े तारी लाइ सकदे न, पैलैं कूदीयै कंडै उपर निकली जांन;
\v 44 ते बाकी कोई चाज दे टुकड़े उप्पर, ते कोई चाज दी बाकी चीजें दे सारे निकली जांन। एस रीति कन्ने सब कोई जमीन उपर सलामती कन्ने बची गै।
\c 28
\s माल्टा टापू च पौलुस दा सवागत
\p
\v 1 जेसलै अस बची गै,तां पता चलया के एस टापू गी मैलीते आखया जंदा ऐ।
\v 2 ते उत्थें दे रौने आलें साड़े उपर बड़ी कृपा कित्ती; किके बरखा ओनें दे कारन ठंड ही, एसकरी तां उनै अग्ग बालियै असैं सबनी अग्ग सेकी।
\v 3 जेसलै पौलुस ने लकड़ीयें दा गट्ठा किट्ठा करियै अग्गी उपर रखया, तां एक सप्प चोभ लगने दे कारन गठे चा निकलया ते ओदे अथ्थ कन्ने चमकी गीया।
\v 4 जेसलै उनै उत्थें दे रौने आलें सप्प गी ओदे अथ्थ कन्ने चमके दा दिखया, तां अप्पुं बिचें आखया, “सचें गै ए मनुक्ख अत्या करने आला ऐ, के ए समुंद्र थमां बची गीया, तां बी न्याय ने इसी जिंदा नेई रौन दिता।”
\v 5 ओस बेलै ओसने सप्पे गी अग्गी बेच सुट्टी दिता, ते उसी केछ आनी नेई ओई।
\v 6 लेकन ओ लोक दिखा करदे हे के ओ सोजी जाना जां एकदम मरी जाना, लेकन जेसलै ओ मते चेर तकर दिखदे रे के ओसदा केछ बी नेई बिगड़या, तां अपना वचार बदलीयै आखया, “ए तां कोई देवता ऐ।”
\p
\v 7 ओस जगा दे आसे पासे ओस टापू दे प्रधान पुबलीयुस दी जगा ही। ओसने असेंगी अपने कर लेईयै त्रै देन मित्र पाव कन्ने साड़ा आदर खातर कित्ता।
\v 8 पुबलीयुस दा पिता बुखार ते पेचस कन्ने बमार पेदा हा। एदे आसतै पौलुस ने ओदे कोल कर जाईयै प्रार्थना कित्ती ते ओस उपर अथ्थ रखियै उसी चंगा कित्ता।
\v 9 जेसलै ऐसा ओया तां ओस टापू दे बाकी बमार पौलुस कोल आए ते ओसने उनेंगी चंगा कित्ता।
\v 10 उनै साड़ा बड़ा आदर कित्ता, ते जेसलै अस चलना लगे तां जे केछ साड़े आसतै जरुरी हा, चाजे उपर रखी दिता।
\s माल्टा बिचा रोम आले पासेगी
\p
\v 11 त्रै मिने दे बाद अस सिकन्दरिया दे एक चाज उपर चली पे, जेड़ा ओस टापू च ठणढु दे देन कटे करदा हा, ते जेसदी नशानी जुड़े दा देवता दियुसकूरी हा।
\v 12 सुरकूसा शैर च असैं लंगर लाईयै त्रै देन टिके दे रे।
\v 13 उत्त्थुआं अस मुड़ीयै रेगियुम शैर च आए; ते एक देन दे बाद दक्षिणी अवा चली, एसकरी अस दुए देन पुतियुली शैर च आए।
\v 14 उत्थें असैं विश्वासी प्रा मिले, ते उन्दे आखने कन्ने अस उत्थें सत देन तकर रे; ते एस रीति कन्ने अस रोम शैर गी चलै।
\v 15 उत्त्थुआं दा विश्वास प्रा साड़ी खबर सुनीयै के अस आ करने न, अप्पियुस दे चौक ते त्रै सरांई तकर आईयै साड़े कन्ने मुलाक़ात करने लेई निकली आए, जिनेंगी दिखियै पौलुस ने परमेसर दा शुकर कित्ता ते इम्त रखी।
\p
\v 16 जेसलै अस रोम शैर च पूजे, तां पौलुस गी एक सपाई कन्ने जेड़ा ओसदी रखया करै करदा हा, इकलै रौने दा उक्म मिली गीया।
\s पौलुस रोम बेच
\p
\v 17 त्रै देन दे बाद ओसने यहूदीयें दे अगबें लोकें गी बलाया, ते जेसलै ओ किटठे ओए तां ओसने आखया, “ए मेरे अपने यहूदी प्राओ, मैं अपने लोकें दे जां साड़े बजुर्गें दे रीति रबाजें दे वरोध बेच केछ नेई कित्ता, तां बी कैदी बनाईयै यरूशलेम बिचा रोमीं सरकार दे अथ्थ सोंपया गीया।
\v 18 उनै मिकी जाचियै छुड़ना चाया, किके मिगी मारने दे जोग कोई कसुर नेई हा।
\v 19 लेकन जेसलै यहूदी अगबें एस दे वरोध च आखन लगे, ते मिकी कैसर दी दुआई देना पेई; ए नेई के मिकी अपने लोकें उपर कोई कसुर लाना हा।
\v 20 एस आसतै मैं तुसेंगी बलाया ऐ, के थुआड़े कन्ने मिलां ते गल्ल बात करां; किके आंऊँ मसीह उपर विश्वास करना ते इस्राएल दी आस आसतै एस जंजीर कन्ने बन्ने दा ऐ।”
\v 21 उनै उसी आखया, “नां असैं तेरे बारै च यहूदीयें दे लाके थमां चिट्ठीयां पाईयां ते नां प्राऐं बिचा कुसे ने आईयै तेरे बारै च केछ गलाया ते नां बुरा गलाया।
\v 22 लेकन तेरा वचार के ऐ? उवै अस तेरे थमां सुनना चानयां, किके अस जाननयां न, के अर जगा एस मत दे वरोध च लोग गल्लां करदे न।”
\p
\v 23 एसकरी उनै यहूदी पौलुस आसतै एक देन रख्या, ते मते सारे लोग ओदे इत्थैं किट्ठे ओए, ते ओ परमेसर दे राज दी गुआई दिंदा, ते मूसा दे कनून ते उनै पविखवक्तें दी कताबें बिचा यीशु दे बारै च समझाई-समझाईयै सबेरे थमां लेईयै शामी तकर खोलियै सुनादा रिया।
\v 24 ओस बेलै केछ लोकें उनै गल्लें उपर विश्वास करी लेता, ते कईयें विश्वास नेई कित्ता।
\v 25 जेसलै ओ अप्पुं बिचें एक मत नेई ओए, तां पौलुस दी एस गल्ल दे आखने उपर चली गै; पवित्र आत्मा ने यशायाह पविखवक्ता थमां थुआड़े बजुर्गें कन्ने ठीक गै आखया,
\p
\v 26 जाईयै इनें लोकें कन्ने बोल, के सुनदे ते रौगे, लेकन नेई समझगे, ते दिखदे ते रौगे, लेकन नेई बुझगे;
\p
\v 27 किके इनें लोकें दा मन मोटा ते उन्दे कन उच्चे ओई गेदे न, ते उनै अपनीयां अखीयाँ बंद कित्तियां न, ऐसा नेई उवै के ओ कदें अखीयाँ कन्ने दिखन ते कन्ने-कन्ने सुनन ते मन कन्ने समझन ते फिरि जांन, तां आंऊँ उनेंगी चंगा करां।
\p
\v 28 एस लेई तोस जानो के परमेसर दी एस मुक्ति दी कथा दुई जातीयें दे कोल पेजी गेई ऐ, ते ओ ग्रेण करगन।
\v 29 जेसलै ओसने ए आखया, तां यहूदी अप्पुं बिचें मती बैस करना लगे ते उत्त्थुआं दा चली गै।
\p
\v 30 ते पौलुस पूरे दो साल अपने कराये आले कर च रिया,
\v 31 ते जेड़े ओदे कोल औंदे हे, उनै सबनीं कन्ने मिलदा रिया ते बगैर रोक टोक दे मता निडर ओईयै परमेसर दे राज दा प्रचार करदा ते प्रभु यीशु मसीह दियां गल्लां सखांदा रिया।
