\id MRK Bilaspuri Bible
\ide UTF-8
\rem Copyright Information : Creative Commons Attribution-ShareAlike 4.0 License
\h मरकुस
\toc1 मरकुस री खुशखबरी
\toc2 मरकुस
\toc3 मर.
\mt मरकुस री खुशखबरी
\c 1
\s यूहन्ना बपतिस्मा देणे औल़े रा प्रचार
\r (मत्ती 3:1-12; लूका 3:1-18; यूहन्ना 1:19-28)
\p
\v 1 ये यीशु मसीह रे बारे च खुशखबरिया री शुरुआत इ, सै जे परमेशरा रा पुत्र आ।
\v 2 तियां जे यशायाह भविष्यवक्ते कताबा च, परमेशरे अपणे पुत्र मसीह जो गलाया भई :
\q1 “देख, हऊँ अपणा सनेहा देणे औणे जो तेरते पैहले भेज्यारां,
\q2 सै माहणुआं जो तेरा स्वागत करने खातर त्यार करगा।\f + \fr 1:2 \ft मत्ती 11:10, मला. 3:1\f*
\q1
\v 3 सुनसान जगह च इक माहणु हाक पांदा हुआ सुणया राँ भई
\q2 प्रभुये रा स्वागत करने खातर अप्पूँजो त्यार करा।”\f + \fr 1:3 \ft यशा. 40:3\f*
\p
\v 4 यशायाह भविष्यवक्ते जिस सनेहा देणे औल़े माहणुये रे बारे च लिखया था ये सै यूहन्ना था, तिसजो जे लोक बपतिस्मा देणे औल़ा बोलां थे। सै जे सुनसान जगह च बपतिस्मा देआं, कने लोकां जो ये प्रचार कराँ था भई “अपणे पापी स्वाभावा जो बदला कने मांह तुहांजो बपतिस्मा देणा, तां परमेशरा तुहांरे पाप माफ करने।”
\v 5 यहूदिया प्रदेशा ते कने यरूशलेम नगरा ते बौहत लोक निकल़ीने यूहन्ने लौ गये, कने अपणे पापां जो मन्नीने यरदन नदिया च तिसते बपतिस्मा लेआ।
\p
\v 6 यूहन्ना ऊँटा रिया ऊन्ना रे बणीरे कपड़े पैहनां था कने अपणे लक्का पर चमड़े री पेट्टी बन्ही रक्खां था। सै टिट्टे कने जंगली शैहत खां था।\f + \fr 1:6 \ft 2 राजा. 1:8, मत्ती 3:4\f*
\v 7 कने ये प्रचार कराँ था, भई “मेरते बाद प्रचार करने जो सै औणे औल़ा सै जे माहते जादा सामर्थी आ; कने हऊँ तिसरे मुकावले किछ बी नींआ, हऊँ इक्की सेवका रा सब्बीं ते छोट्टा काम्म तिस खातर करना चाऊँ, तां तिस बी लायक नींआ।
\v 8 हऊँ तुहांजो पाणिये ने बपतिस्मा देआं पर तिस तुहांजो पवित्र आत्मा सौगी बपतिस्मा देणा।”
\s यीशुये रा बपतिस्मा कने परख
\r (मत्ती 3:13; 4:11; लूका 3:21,22; 4:1-13)
\p
\v 9 तिस वगत ताहली जे यूहन्ना प्रचार करीराँ था, यीशुये गलील प्रदेशा रे नासरत नगरा ते आईने, यरदन नदिया च यूहन्ना ते बपतिस्मा लैया।
\v 10 ताहली जे यीशु पाणिये चते निकल़ीने बाहर आया, तां इकदम तिसजो स्वर्ग खुल्हीरा दुस्या कने तिस पर कबूतरा रे रुपा च पवित्र आत्मा उतरया।
\v 11 कने परमेशरे स्वर्गा ते यीशुये जो गलाया भई, “तू मेरा प्यारा पुत्र आ, तेरते हऊँ बड़ा प्रसन्न आ।”
\v 12 फेरी यीशुये रे वपतिस्मे ते बाद पवित्र आत्मे इकदम तिसजो सुनसान जगह च भेज्या।
\v 13 कने तिसा जगह च चाल़ियां दिनां तक शैताने तिसरी परीक्षा कित्ती; कने सै जंगली जानबराँ रे बिच रैया; कने स्वर्गदूत तिसरी सेवा करदे रै।
\s यीशुये रे सेवा रे कम्मां री शुरुआत
\r (मत्ती 4:12-17; लूका 4:14,15)
\p
\v 14 किछ वगता ते बाद राजा हरोदेशे यूहन्ने जो पकड़ीने जेल्ला च पाया, इसते बाद यीशु गलील प्रदेशा च आया तित्थी तिने परमेशरा रिया खुशखबरिया रा प्रचार कित्या,
\v 15 कने तिने गलाया, “हुण बगत आईग्या ताहली जे परमेशरा अपणयां लोकां पर राज करना; इस खातर अपणे पापी स्वभावा जो छड्डा कने खुशखबरिया पर विश्वास करा।”
\s मच्छुआरयां रा सद्दया जाणा
\r (मत्ती 4:18-22; लूका 5:1-11)
\p
\v 16 गलील समुद्रा रे कनारे-कनारे जान्दे हुये, तिने शमौन कने तिसरे भाई अन्द्रियासा जो समुद्रा च जाल़ पान्दे देख्या; काँह्भई सै मच्छुआरे थे।
\v 17 यीशुये तिन्हांने गलाया, “मेरे सौगी औआ; तियां जे तुहें मच्छियां जो कठेराँ थे, मांह तुहांजो सखाणा भई लोकां जो मेरा चेला बणने खातर कियां कठेरना।”
\v 18 सै इकदम मच्छियां पकड़ने रे तिस कम्मा जो छड्डिने तिसने सौगी चलीपे।
\p
\v 19 ताहली जे यीशु थोड़ा जेआ अग्गे गया, तां तिने जब्दिये रे बड्डे पुत्र याकूब, कने तिसरे छोट्टे भाई यूहन्ने जो, किश्तिया पर जाल़ां जो सधेरदे देख्या।
\v 20 यीशुये तिन्हांजो इकदम सद्दया; कने सै अपणे पिता जब्दिये जो मजदूराँ ने सौगी किश्तिया पर छड्डिने, तिसने सौगी चलीगे।
\s बुरीआत्मा रे सताईरे माहणुये जो चंगा करना
\r (लूका 4:31-37)
\p
\v 21 यीशु कने तिसरे चेले कफरनहूम नगरा च आये, कने सै इकदम विस्राम रे दिन, यहूदी सभा घरा च जाईने उपदेश देणे लगया।
\v 22 कने लोक तिसरे उपदेशा ते हैरान हुईगे; काँह्भई सै तिन्हांजो व्यवस्था रे सखाणे औल़यां साई नीं, पर अपणे अधिकारा ने सखां था।
\v 23 ताहली जे यीशु शिक्षा देई ही कराँ था, तां अचानक तिन्हांरे यहूदी सभा घरा च इक माहणु आया, तिसच जे इक बुरीआत्मा थी।
\v 24 तिने चिल्लाई ने गलाया, “हे यीशु नासरी, अहांजो तेरते क्या काम्म आ? क्या तू अहांरा नाश करने आईरा? हऊँ तिज्जो जाणाँ, भई तू कुण आ, तू परमेशरा रा पवित्र पुत्र आ!”
\v 25 यीशुये तिस्सो थिड़की ने गलाया, “चुप रै! कने तिस चते निकल़ी जा।”
\v 26 फेरी बुरीआत्मा तिस्सो मरोड़ीने, कने बड़े जोरा ने रड़ांदे हुये तिस चते निकल़ीगी।
\v 27 येढ़ा देखीने यहूदी सभा घरा रे लोक बड़े हैरान हुये कने अप्पूँ चियें गलाणे लगे, “ये क्या गल्ल इ? ये कोई नौआं उपदेश आ! ये तां अधिकारा ने बुरीआत्मां जो बी हुक्म देआं, कने सै तिसरे हुक्मां जो मन्नां ये।”
\v 28 कने तिसरा नौं इकदम गलील परदेशा रे आसे-पासे रे सारे लाकयां च फैल्लीग्या।
\s मते सारे बमाराँ जो ठीक करना
\r (मत्ती 8:14-17; लूका 4:38-41)
\p
\v 29 यीशु इकदम याकूब कने यूहन्ने सौगी यहूदी सभा घरा ते निकल़ीने शमौन कने अन्द्रियासा रे घरें गया।
\v 30 कने शमौना रिया सस्सा जो बौहत बुखार आईरा था, तिन्हें इकदम तिसारे बारे च यीशुये जो गलाया।
\v 31 तां यीशुये तिसारे नजदीक जाईने तिसारा हात्थ पकड़ीने तिसाजो ठुआलया; तां तिसारा बुखार उतरीग्या। कने सै तिन्हांरी सेवा-टैहल करने लगी।
\v 32 दिन घरने ते बाद संझा रे वगत किछ लोक येढ़यां लोकां जो यीशुये ले ल्याये सै जे बमार थे, कने तिन्हां च जे बुरीआत्मां थिआं।
\v 33 कने तिस नगरा रे मते सारे लोक दरवाजे रे सामणे कट्ठे हुईगरे थे।
\v 34 तिने बौहत लोकां जो सै जे कईयां बमारियां ते दुखी थे, ठीक कित्या, कने कई सारी बुरीआत्मां जो कड्डया; कने बुरीआत्मां जो बोलणे नीं दित्या, काँह्भई सै जाणा थिआं, भई यीशु परमेशरा रिया तरफा ते आईरा।
\s सुनसान जगह च यीशुये रा प्राथना करना
\r (लूका 4:42-44)
\p
\v 35 सवेरे तड़के इ, ताहली जे हल्तियें अन्धेरा इ था, यीशु उट्ठीने घरा ते बाहर निकल़या, कने गाँवां ते दूर सुनसान जगह च जाईने प्राथना करने लगया।
\v 36 फेरी शमौन कने तिसरे साथी तिसरिया खोज्जा च गये।
\v 37 ताहली जे तिन्हांजो यीशु मिलीग्या, तां तिन्हें बोल्या, भई “गाँवां रे बौहत सारे लोक तिज्जो टोल़या रायें।”
\v 38 यीशुये तिन्हांजो गलाया, “औआ; अहांजो नेड़े-तेड़े रे नगराँ च जाणा चाहिन्दा, काँह्भई हऊँ संसारा च इसा इ वजह ते आईरा भई लोकां रे बिच खुशखबरिया रा प्रचार करूँ।”
\v 39 कने तिने गलील प्रदेशा रे बौहत सारयां लाकयां च कने तिन्हांरे यहूदी सभा घराँ च जाईने प्रचार कित्या कने बुरीआत्मां जो कड्डया।
\s कोढ़ा रे रोगिये जो चंगा करना
\r (मत्ती 8:1-4; लूका 5:12-16)
\p
\v 40 इक कोढ़ी माहणुये तिसले आईने, तिसरे सामणे घुटने टेक्कीने तिसने विनती कित्ती, “जे तुहें चाओ तां मेहरवानी करीने मिन्जो इस रोगा ते ठीक करा।”
\v 41 यीशुये तिस पर दया करीने हात्थ रख्या, कने तिस्सो छुईने गलाया, “हऊँ चाँह भई तू ठीक हुई जाओ।”
\v 42 कने इकदम सै तिस रोगा ते ठीक हुईग्या।
\v 43 फेरी यीशुये तिस्सो ये चेतावनी देईने भेजित्या,
\v 44 कने तिस माहणुये ने गलाया, “देख, किसी ने इस बारे च किछ बी देहां बोल्दा, पर यरूशलेम जाईने अप्पूँजो याजका ले दास्स, कने अपणे ठीक हुणे रे बारे च सै जे किछ मूसे ठैहराईरा तिसजो भेंट चढ़ा, ताकि लोकां जो पता लगी जो भई तू रोगा ते ठीक हुईग्या।”\f + \fr 1:44 \ft लैव्य. 14:1-32\f*
\v 45 तिसते बाद तिने सब्बीं लोकां जो दस्सीत्या भई यीशुये कियाँ तिस्सो रोगा ते ठीक कित्या, इस खातर यीशु लोकां रे सामणे गाँवां च नीं जाई सक्कया। तां सै गाँवां ते बाहर सुनसान जगह च रैहणे लगया, पर लोक तिस इलाके रे चऊँ पासयां ते तिसला जो औंदे रै।
\c 2
\s लकवे रे रोगिये जो चंगा करना
\r (मत्ती 9:1-8; लूका 5:17-26)
\p
\v 1 किछ दिनां ते बाद, ताहली जे फेरी यीशु कफरनहूम नगरा च आया, लोकें ये खबर इकदम फैलाईती भई यीशु घरें आ।
\v 2 फेरी इतणे लोक कट्ठे हुईगे भई दरवाजे ते बाहर बी जगह नीं थी; कने सै तिन्हांजो परमेशरा रा वचन सुणाया राँ था।
\v 3 कने ताहली जे यीशु परमेशरा रा बचन सुणाया राँ था तिस वगत किछ लोक इक लकवे रे रोगिये जो पाल़किया पर चार माहणुआं ते चकाईने तिस लौ ली आये।
\v 4 पर ताहली जे सै भीड़ा रिया बजह ने यीशुये रे नेड़े नीं ल्याई सक्के, तां तिन्हें तिस छत्ता जो पट्टया तिसरे थल्ले जे यीशु था; कने तंजे तिसाजो पट्टी चुक्के, तां तिसा पाल़किया जो तिस पर जे सै लकवे रा रोगी पैईरा था, थल्ले यीशुये रे सामणे त्वारीत्या।
\v 5 ताहली जे यीशुये ये जाणया भई सै तिस पर विश्वास करां ये, तिस लकवे रे रोगिये जो गलाया, “बेटा, हऊँ तेरे पापां जो माफ करां।”
\v 6 फेरी किछ यहूदी शास्त्री सै जे तिस घरा च बैठिरे थे, जो किछ यीशुये बोल्या तिसरे बारे च सै अपणे-अपणे मना च सोचणे लगे,
\v 7 “इस माहणुये जो येढ़ा नीं बोलणा चाहिन्दा? येत परमेशरा री निंध्या कराँ! परमेशरा ते इलावा होर कोई पाप माफ नीं करी सकदा!”\f + \fr 2:7 \ft यशा. 43:25\f*
\v 8 यीशुये इकदम जाणील्या, भई सै अपणे-अपणे मना च येढ़ा बचार करया रायें, कने तिन्हांजो बोल्या, “तुहांजो येढ़ा नीं सोचणा चाहिन्दा।
\v 9 यीशुये यहूदी शास्त्रियां ने बोल्या लकवे रे रोगिये जो ये बोलणा मुश्कल नींआ भई ‘तेरे पाप माफ हुये,’ काँह्भई कोई इसजो साबित नीं करी सकदा। पर कोई तिसजो बोल्ली नीं सकदा, भई ‘उट्ठ अपणिया पाल़किया चक कने चलने फिरने लगी जा’ जे हकीकत च तिसले ठीक करने री सामर्थ नीं।
\v 10 पर इस खातर भई तुहांजो ये पता लगी जाओ भई मिन्जो यनि माहणुये रे पुत्रा जो धरतिया पर पाप माफ करने रा बी अधिकार आ।” यीशुये तिस लकवे रे रोगिये जो गलाया,
\v 11 “हऊँ तेरने बोलां, उट्ठ, अपणिया पाल़किया चक्कीने अपणे घरा जो चली जा।”
\v 12 इकदम इ सै माहणु उट्ठया, अपणी पाल़की चक्की कने सब्बीं लोकां रे सामणे ते निकल़ीने चलिग्या; सारे लोक सै जे तिस्सो देक्खी रां थे, हैरान रैईगै कने सै सारे ये बोल्लीने परमेशरा री बडयाई करने लगे भई “अहें येढ़ा कदीं मनी देख्या।”
\s लेविये रा सद्दया जाणा
\r (मत्ती 9:9-13; लूका 5:27-32)
\p
\v 13 यीशु इक बार भीं कफरनहूम नगरा ते गलील दरयावा रे कनारे गया। बौहत सारे लोक तिसले आए, कने सै तिन्हांजो परमेशरा रा सन्देश देणे लगया।
\v 14 ताहली जे यीशु जाया रां था, फेरी तिने हलफई रे पुत्र लेविये जो चुंगी लेणे औल़े नाक्के पर बैठिरा देख्या, कने तिसने बोल्या, “मेरे सौगी औ, इस खातर सै उट्ठया कने तिसने चलीप्या।”
\p
\v 15 किछ दिनां ते बाद यीशु कने तिसरे चेले लेविये रे घरें राति जो रोटी खाया रां थे। बौहत सारे चुंगी लेणे औल़े कने तिन्हांजो जे लोक पापी मन्नां थे तिन्हां सौगी रोटी खाणे बैट्ठे; काँह्भई सै बौहत सारे थे, कने यीशुये सौगी हरेक जगह जाया कराँ थे।
\v 16 किछ यहूदी शास्त्री सै जे फरीसी बी थे तिन्हें ये देखीने भई सै त पापियां कने चुंगी लेणे औल़यां ने सौगी रोटी खाईराँ, इस खातर तिन्हें यीशुये रे चेलयां जो बोल्या, “सै त पापियां कने चुंगी लेणे औल़यां ने सौगी खां-पीआं!”
\v 17 यीशुये ये सुणीने तिन्हांने गलाया, “भले चंगयां जो डाक्टरा री जरूरत नीं, पर बमाराँ जोई। हऊँ तिन्हां लोकां जो सदणे खातर नीं आईरा सै जे अप्पूँजो धर्मी समझां ये, पर तिन्हांजो सै जे जाणां ये भई सै पापी ये।”
\s उपवासा रा स्वाल
\r (मत्ती 9:14-17; लूका 5:33-39)
\p
\v 18 यूहन्ना रे चेले, कने फरीसी उपवास कराँ थे। इस खातर किछ लोकें आईने यीशुये ते पुच्छया, “यूहन्ना रे चेले, कने फरीसियां रे चेले उपवास रक्खां ये, पर तेरे चेले काँह नीं रखदे?”
\v 19 यीशुये तिन्हांजो जबाब दित्या, “तदुआं तकौ जे हऊँ अपणे‍ चेलेयां सौगी आ, सै उपवास कियां करी सक्कां ये? सै नीं करी सकदे, काँह्भई सै खुश ये, ठीक तियां इ जियां लाड़े रे मित्र तिस सौगी तिसरे ब्याह री खुशी मनाँ ए।
\v 20 पर सै दिन औणे तंजे लाड़ा तिन्हांते लग करना; तिस बगत तिन्हां भुख्यां रैईने उपवास रखणे।
\v 21 जे मेरिया शिक्षा जो पुराणे रीति-रिवाजां सौगी मलाया जांगा, तां ये येढ़ा हूणा तियां जे इक पुराणे कपड़े पर नये कपड़े री टल्ही जोड़ना। नई टल्ही सुकड़ी जाणी कने कपड़ा फटी जाणा। मेरी शिक्षाएं इस कपड़े साई बेकार हुई जाणियां।
\v 22 नौंये अंगूरां रे रसा जो पुराणियां मशकां\f + \fr 2:22 \ft चमड़े रिया थैलिया\f* च कोई नीं रखदा, नैत अंगूरां रे रसा सै फाड़ी देणियां, कने अंगूरां रा रस कने मशकां दुईं नाश हुई जाणा; पर नौंये अंगूरां रे रसा जो नौंईयां मशकां ची भराँ ये।”
\s विस्रामा रा प्रभु
\r (मत्ती 12:1-8; लूका 6:1-5)
\p
\v 23 येढ़ा हुआ भई यीशु कने तिसरे चेले विस्रामा रे दिन कणका रे खेतां बिच्चियें जाई कराँ थे, कने तिसरे चेले चलदे-चलदे कणका रे सिल्लुआं जो खाणे रे खातर तोड़ने लगे।
\v 24 तां फरीसियें यीशुये ने गलाया, “देख; तेरे चेले विस्रामा रे दिन येढ़ा काम्म काँह कराँ ये सै जे मूसा रिया व्यवस्था रे मुतावक ठीक निआं?”
\v 25 यीशुये तिन्हांजो जबाब दित्या, “क्या तुहें पवित्रशास्त्रा च ये कदीं मनी पढ़या भई तंजे अहांरे महान पूरवज दाऊद जो जरूरत पई, कने ताहली जे तिस्सो कने तिसरे साथियां जो भूक्ख लगी, तां तिने क्या कित्या था?
\v 26 तिने कियां अबियातार महायाजक रे बगत, परमेशरा रे घरा च जाईने, भेंट चढ़ाई रियां रोटियां खाद्दि, इन्हौं खाणे रा अधिकार याजकां ते इलावा किसी जो बी नीं था, कने अपणयां साथियां जो बी दितियां।”
\v 27 तां यीशुये तिन्हांजो गलाया, “परमेशरे विस्राम रा दिन लोकां री सहुलियता रे खातर बणाया, पर तिने लोकां जो विस्राम दिना खातर नीं बणाईरा।
\v 28 इस खातर हऊँ यनि माहणुये रा पुत्र विस्राम रे दिना रा बी स्वामी आ।”
\c 3
\s सुक्के हत्था औल़े माहणुये जो चंगा करना
\r (मत्ती 12:9-14; लूका 6:6-11)
\p
\v 1 फेरी भीं यीशु ताहली जे यहूदी सभा घरा च गये, तां तिन्हें इक सुक्कीरे हत्था औल़े माहणुये जो देख्या।
\v 2 तिन्हां चते किछ फरीसी यीशुये पर दोष लगाणे रे खातर कोई इक वजह टोल़ीरां थे, इस खातर सै तिस्सो ध्यान्ना ने देखणे लगे भई सै विस्राम रे दिन तिस्सो ठीक करगा कि नीं।
\v 3 यीशुये सुक्कीरे हत्था औल़े माहणुये जो बोल्या, “सब्बीं लोकां रे सामणे खड़ा हुई जा।”
\v 4 फेरी यीशुये फरीसियां ते पुच्छया, “क्या परमेशर अहांजो विस्राम रे दिन लोकां रा भला करने रा हुक्म देआं या बुरा करने रा? क्या सै अहांजो किसी री जिन्दगी बचाणे रा हुक्म देआं या तिसजो मारने रा?” पर सारे चुप रै।
\v 5 यीशुये तिन्हांरे अड़ियल स्वाभावा ते उदास हुईने बड़े गुस्से ने तिन्हांरी तरफ देख्या, कने तिस माहणुये जो गलाया, “अपणा हात्थ मेरी तरफ कर।” तियां जे तिने हात्थ अग्गे कित्या, सै ठीक हुईग्या।
\v 6 फेरी फरीसी इकदम यहूदी सभा घरा ते बाहर जाईने राजा हेरोद रे समर्थकां सौगी मिलीने सलाह मशवरा करने लगे भई यीशुये जो कियां मारीये।
\s भीड़ा रा यीशुये रे पिछे हूणा
\p
\v 7 इसते बाद यीशु अपणयां चेलयां सौगी गलील दरयावा री तरफ चलीप्या कने गलील जिले ते इक बड्डी भीड़ तिसरे पिछे चलीपी।
\v 8 ये सुणीने भई यीशु केढ़े महान काम्म कराँ, यहूदिया कने इदूमिया जिले ते, यरूशलेम नगरा ते, यरदन नदिया रे पारा ते, कने सूर-सैदा नगराँ रे अक्खा-बक्खा रे इलाकयां ते बौहत बड्डी भीड़ तिसले आई।
\v 9-10 काँह्भई तिने मतयां लोकां जो ठीक कित्तिरा था; इस खातर जितने लोक बमारिया ने जकड़ोईरे थे, सै तिसरे नजदीक आईने तिस्सो छूणे री बौहत कोशिश करीराँ थे, ताकि सै लोक ठीक हुई सक्को। इस खातर तिने अपणयां चेलयां ने बोल्या भई, “मेरे खातर इक छोट्टी किश्ती त्यार रक्खा, ताकि लोक मेरने छोणे जो औणे रिया वजह ने मिन्जो घेरी नीं सक्को।”
\v 11 जाहलुँ बी बुरीआत्मायें यीशुये जो देक्खां इयां, सै तिसरे सामणे तिसजो आदर देणे खातर पई जांईयां, कने चीखां मारीने बोलां थिआं भई “यीशु परमेशरा रा पुत्र आ।”
\v 12 पर यीशुये बार-बार तिन्हांजो सावधान कित्या भई सै मेरे बारे च लोकां जो किछ नीं दस्सो।
\s बारा प्रेरितां जो नियुक्त करना
\r (मत्ती 10:1-4; लूका 6:12-16)
\p
\v 13 इसते बाद यीशु नजदीक रे इक्की पहाड़ा पर गया कने तिन्हां माह्णुआं जो सद्दया तिन्हांजो जे तिने अपणे चेले बणने खातर चुणया था कने सै लोकां बिच्चा ते तिसले आये।
\v 14 फेरी यीशुये खुशखबरी सुनाणे रे खातर भेज्जे जाणे औल़े बारा लोकां जो चुणया, भई सै तिसने सौगी रैईने प्रचार करो, कने तिन्हांजो तिने प्रेरित बोल्या,
\v 15 ये बी भई तिन्हौं लोकां ते बुरीआत्मा जो नकाल़णे रा अधिकार दित्या।
\v 16 सद्दीरे इन्हां लोकां रे नौं: शमौन तिसरा नौं जे यीशुये पतरस रखया,
\v 17 जब्दिये रा पुत्र याकूब, कने याकूब रा छोट्टा भाई यूहन्ना, तिसरा नौं यीशुये बुअनरगिस रख्या, इसरा मतलब आ बद्दल़ा रे गर्जणे साई माहणु,
\v 18 कने अन्द्रियास, फिलिप्पुस, बरतुल्मै, मत्ती, थोमा, हलफईया रा पुत्र याकूब, तद्दै, शमौन सै जे यहूदी दला रा इक सदस्य था सै दल जे रोमी सरकारा रे बिरोधा च लोकां जो बिद्रोह करने रे खातर उत्साहित कराँ था।
\v 19 कने यहूदा इस्करियोति तिने जे यीशुये जो धोखा देईने पकड़वाया था।
\s यीशु कने बालजबूल
\r (मत्ती 12:22-32; लूका 17:14-23; 12:10)
\p
\v 20 कने यीशु घरा जो आया कने येढ़ि भीड़ कट्ठी हुईगी भई सै रोटी बी नीं खाई सक्के।
\v 21 ताहली जे यीशुये रे घरा औल़यां ये सुणया, तां सै तिस्सो पकड़ने रे खातर निकल़े, काँह्भई तिन्हांजो लगया भई यीशु पागल हुईगरा।
\v 22 शास्त्री बी सै जे यरूशलेम नगरा ते आईरे थे, येढ़ा बोलणे लगे, “येत बुरीआत्मां रे मुखिये शैतान्ना रे सहारे बुरीआत्मां जो बाहर नकाल़ां।”
\p
\v 23 इस खातर यीशु तिन्हांजो नेड़े सद्दीने तिन्हांने उदाहरणा च गलाणे लगया, “शैतान अपणिया बुरिया आत्मा जो नीं कड्डी सक्कां,
\v 24 जे इक्की देशा च रैहणे औल़े लोक इक्की दूये ने झगड़दे रैहन्गे, तां सै देश टुकड़यां च बटी जाणा।
\v 25 कने जे इक्की घरा च रैहणे औल़े लोक अप्पूँ बाटियें लड़दे रौ, तां सै परिवार टुट्टीने बिखरी जां।
\v 26 कने जे शैतान अपणा इ दुश्मण हुईने अप्पूँ चियें लड़ी जो, तां तिसरा राज कियां बणीरा रई सक्कां? तिसरा त अन्त हुई जाणा।
\v 27 पर कोई शैतान्ना साई किसी ताकतवर माहणुये रे घरा च घुसीने तिसरा समान नीं लुट्टी सकदा, तदुआं तकौ जो जे सै पैहले तिस ताकतवर माहणुये जो बन्ही नीं लओ, कने तांई सै तिसरे घरा जो लुट्टी सक्कां।
\v 28 हऊँ तुहांजो सच-सच बोलां, भई माहणुआं रिया औलादा रे सारे पाप कने निंध्या तिन्हांजो जे सै कराँ ये, परमेशरा माफ करी देणे; जे सै पश्चाताप करगे,
\v 29 पर सै जे कोई पवित्र आत्मा रे कम्मां री निंध्या करीने तिसरा वरोध करो, तिस्सो कदीं बी माफ नीं कित्या जाणा : पर सै सदा रे पापा रा अपराधी बणां।”
\v 30 यीशुये तिन्हांजो ये इस खातर बोल्या काँह्भई सै बोलां थे भई, “तिसच बुरीआत्मा।”
\s यीशुये री मौ कने भाई
\r (मत्ती 12:46-50; लूका 8:19-21)
\p
\v 31 फेरी यीशुये री माता कने तिसरे छोट्टे भाई आये, कने बाहर खड़ीने यीशुये जो सदणे खातर किसी जो भेज्या।
\v 32 लोकां री भीड़ तिसरे अक्खा-बक्खा बैठीरी थी, तिन्हां चते इक्की माहणुये तिस्सो गलाया, “देख, तेरी माता, कने तेरे भाई-भैण बाहर तेरने मिलणा चाँये।”
\v 33 यीशुये तिन्हांजो जवाब दित्या, “मेरी माता कने मेरे भाईये साई कुण आ?”
\v 34 कने लोकां पर सै जे तिसरे अक्खा-बक्खा बैठिरे थे, देखीने यीशुये गलाया, “देक्खा, मेरी माता कने मेरे भाई येवे।
\v 35 काँह्भई सै जे परमेशरा रिया इच्छा पर चलां यें, सैई मेरी माता, मेरी बैहणीं, कने मेरे भाई ये।”
\c 4
\s ब्यू बाहणे औल़े‍ रा उदाहरण
\r (मत्ती 13:1-9; लूका 8:4-8)
\p
\v 1 फेरी यीशु गलील दरयावा रे कनारे उपदेश देणे लगया : कने येढ़ि बड्डी भीड़ तिसले कट्ठी हुईगी भई सै तिस दरयावा च इक्की किश्तिया पर चढ़ीने बैठिग्या, कने सारी भीड़ धरतिया पर दरयावा रे कनारे खढ़ी रैई।
\v 2 कने सै तिन्हांजो उदाहरणां च बौहत सारियां गल्लां सखाणे लगया, कने अपणे उपदेशा च तिन्हांने गलाया,
\v 3 “सुणा! इक करसाण खेता च ब्यू बाहणे खातर निकल़या।
\v 4 कने बाहन्दे बगत किछ ब्यू रस्ते रे कण्डे पैया कने पंछियें आईने तिस्सो चुगील्या।
\v 5 कने किछ ब्यू पत्थरीली धरतिया पर पै तित्थी तिस्सो जादा मिट्टी नीं मिली, कने डुग्गी मिट्टी नीं मिलणे रिया बजह ते सै इकदम उगीगे।
\v 6 कने तंजे सूरज निकल़या, तां डाल़ू फुखीगे, काँह्भई जड़ कमजोर हुणे रिया वजह ते सै सुकीगे।
\v 7 किछ ब्यू येढ़िया जगह च पै तित्थी जे झाड़ियां थिआं, कने झाड़ियें बधीने तिन्हांजो दबाईत्या, कने तिसच फल़ नीं आया।
\v 8 पर किछ ब्यू खरिया धरतिया पर पै, कने सै उगीने सौ गुणा फल़ ल्याया।”
\v 9 तां तिने गलाया, “जो बी मेरी गल्ल सुणां, सै ध्यान देईने सुणो कने समझो।”
\s उदाहरण रा मकसद
\r (मत्ती 13:10-17; लूका 8:9-10)
\p
\v 10 तंजे यीशु कल्हा था, तां बारा चेले कने होर सै लोक सै जे ऊत्थी कट्ठे हुईरे थे, तिसते तिन्हें इन्हां उदाहरणां रा मतलब पुच्छया।
\v 11 यीशुये तिन्हांने गलाया, “परमेशरे अपणे राज्जा रे भेत्तां जो तुहां पर परगट कित्या, पर तिन्हांजो सै जे माह पर विश्वास नीं करदे तिन्हांरे खातर ये सारियां गल्लां उदाहरणां च हुआं इयां।
\v 12 तियां जे पवित्रशास्त्र बोलां,
\q1 “‘तिन्हां मेरे काम्म देखीने सिखणा निआं,
\q2 कने मेरी गल्ल सुणीने समझणा नींआ;
\q1 जे सै समझी जाओ, तां तिन्हां अपणे कित्तिरे पापां ते पश्चाताप करना कने पाप नीं करने रा फैसला करना, कने परमेशर तिन्हांजो माफ करी सक्कां।’”
\s ब्यू बाहणे औल़े‍ उदाहरणा री व्याख्या
\r (मत्ती 13:18-23; लूका 8:11-15)
\p
\v 13 फेरी यीशुये तिन्हांने गलाया, “पर जे तुहें इस उदाहरणा जो नीं समझी सकदे तां फेरी होरीं सब्बीं उदाहरणां जो कियाँ समझगे सै जे हऊँ दसणे औल़ा?
\v 14 इस उदाहरणा च मैं तुहांजो दस्या भई ब्यू बाहणे औल़ा माहणु परमेशरा रे बचना रा प्रचार कराँ।
\v 15 किछ लोक येढ़े तिन्हांरी बराबरी जे तिस ब्यूआ ते कित्ती जाई सक्कां इ सै जे बाट्टा च पैईरा। सै परमेशरा रा वचन जरूर सुणां ये, पर शैतान छोड़चा ने जां कने तिन्हांरे मनां ते तिस वचना जो मटाई देआं सै जे तिन्हें सुणया था।
\v 16 किछ लोक येढ़े तिन्हांरी बराबरी तिन्हां ब्यूआं ते कित्ती जाई सक्कां इ सै जे पत्थरीली जमीन्ना पर पैया। ये सैए सै जे परमेशरा रा बचन खुशिया ने सुणां ये कने इकदम ग्रहण बी कराँ ये।
\v 17 पर वचन तिन्हांरे दिलां री गहराईया तक नीं जान्दा, सै सिर्फ किछ वगता खातर विश्वास कराँ ये। सै तिन्हां बुटयां साई हुआं ये तिन्हांरियां जड़ां जे डुग्गियां नीं हुन्दियां; ताहली जे कोई दुज्जा तिन्हां सौगी बुरा बर्ताव करो या परमेशरा रे बचना पर विश्चास करने रिया वजह ने तिन्हांजो परेशान करो, तां सै लोक परेशान हुईने इकदम बचना पर विश्वास करना छड्डी दें।
\v 18 किछ लोक येढ़े तिन्हांरी बराबरी अहें झाड़ियां औल़िया धरतिया ने करी सक्कां ए, ये सै लोक ये तिन्हेंजे परमेशरा रा सन्देश सुणया,
\v 19 सै बौहत सारी चिज़ां रा लालच करीने अमीर हुणे री इच्छा कराँ ये, इस खातर सै सिर्फ इन्हां चिज़ां री चिन्ता कराँ ये; इयां सै परमेशरा रे सन्देशा च अड़चन पाएं कने सै तिसरिया इच्छा पर नीं चली पान्दे।
\v 20 पर किछ लोक उपजाऊ धरतिया पर बाहीरे ब्यूआ साई ये, सै परमेशरा रे वचना जो सुणीने ग्रहण करी लैं कने सै इस पर विश्चास बी कराँ ये। सै परमेशरा रिया इच्छा पर चलां ये। सै तिन्हां खरयां बुट्टयां साई ये तिन्हांरी पैदावार जे तीह गुणा, साठ गुणा कने सौ गुणा हुआं इ।”
\s दिऊए रा उदाहरण
\r (लूका 8:16-18)
\p
\v 21 फेरी यीशुये तिन्हांने गलाया, “क्या कोई इक दिऊए जो बाल़ीने तिस्सो टोकरे या मंजे हेठ रक्खां ताकि तिसरिया लोई जो लुकोई सक्को? बिल्कुल नी। इक दिऊए जो इक ऊच्चिया ठारी रख्या जां, तित्थी ते जे तिसरी लोय चमकी सक्को।
\v 22 काँह्भई गल्लां सै जे छिपि रियां इक दिन सै हरेक लोकां जाणनियां; कने किछ गल्लां सै जे चोरी-चुपके हुआं इयां, सै इक दिन हर माहणुये पूरिया रौशनिया च देखणियां।
\v 23 जो बी मेरी गल्ल सुणां, सै ध्यान देईने सुणो कने समझे।”
\p
\v 24 फेरी तिने तिन्हांने गलाया, “चकन्ने रौआ भई तुहें मेरते क्या सुणां यें? जितने ध्यान्ना ने तुहें सुणगे, उतणी ही जादा समझ तुहांजो दित्ति जाणी वल्कि परमेशरा तुहांजो उसते बी जादा समझ देणी।
\v 25 काँह्भई सै जे कोई मेरिया गलाई रिया गल्ला जो ध्याना ने सुणा कने समझां, परमेशर तिसजो होर जादा समझणे रे लायक बणां; पर सै जे मेरिया गल्ला जो ध्याना ने नीं सुणदा, तिस सै बी भुल्ली जाणा तिसजो जे सै पैहले ते जाणदा हुन्गा।”
\s उगणे औल़े ब्यूआ रा द्रष्टान्त
\p
\v 26 फेरी यीशुये गलाया, “परमेशर रा राज येढ़ा, तियां जे कोई करसाण धरतिया पर ब्यू बांह,
\v 27 कने सै बाहीरे ब्यूआ रे बारे च बिणा चिन्ता कित्ते सुत्तया कने जागया। तिस वगत ब्यू अप्पूँ उगया कने बधया तिस्सो सै जाणी नीं पाया।
\v 28 जमीन खुद अप्पूँ फसल पैदा कराँ इ, पैहले लुंग, फेरी सिल्लु, कने इसते बाद सिल्लुआं च दाणा त्यार हुआं।
\v 29 पर तंजे दाणा पक्की जां, तां सै डाटिया लईने कटणे लगां, काँह्भई फसला जो लुणने रा बगत आई गरा हुआं।”
\s राईया रे दाणे रा द्रष्टान्त
\r (मत्ती 13:31,32; लूका 13:18,19)
\p
\v 30 फेरी यीशुये गलाया, “अहें परमेशरा रे राज्जा री बराबरी इस तरिके ने करी सक्कां ए। हऊँ तुहांजो इक उदाहरण दस्सां।
\v 31 परमेशरा रा राज राईया रे दाणे रे बराबर आ; तंजे धरतिया च बाहया जां, तां धरतिया रे सबनी ब्यूआं ते छोट्टा हुआं,
\v 32 पर तंजे बाही दें, तां उगीने सारे सागापाता ते बड्डा हुई जां, कने तिसरी येढ़ि बड्डियां डाल़ियां निकल़ां इयां भई अम्बरा रे पंछी तिसरी छावां च बसी सक्कां ये।”
\v 33 सै तिन्हाजो येढ़े कई उदाहरण देईने तिन्हां रिया समझा रे मुतावक वचन सुणावां था,
\v 34 ताहली जे यीशु अपणयां चेलयां ने गल्लां था, तां सै सदा उदाहरणां रा इस्तेमाल कराँ था; पर ताहली जे सै एकान्त च अपणे चेलयां सौगी हुआं था, तां तिन्हांजो सब्बीं गल्लां रा मतलब दस्सां था।
\s आन्धिया जो शान्त करना
\r (मत्ती 8:23-27; लूका 8:22-25)
\p
\v 35 तिस दिन तंजे सांझ हुई, तां यीशुये चेलयां जो गलाया, “औआ अहें, गलील दरयावा रे पार चलिये।”
\v 36 यीशु पैहले तेई किश्तिया च था इस खातर तिन्हें भीड़ा जो छड्डया कने दरयावा च यात्रा करने लगीपे, होर लोक बी दुज्जियां किश्तियां च तिन्हांरे सौगी चलीपे।
\v 37 फेरी बड्डा तूफान आया, कने छालियां किश्तिया परा जो येढ़ियां आईयां भई सै पाणिये ने भरने लगी कने डुबणे औल़ी थी।
\v 38 कने सै अप्पूँ किश्तिया रे पिछले हिस्से च गद्दिया पर सिर रक्खीने सुत्तीरा था; फेरी तिन्हें तिस्सो जगाईने गलाया, “गुरू जी, अहें सारे डुबणे औल़े कने तिज्जो कोई चिन्ता नीं!”
\v 39 तां तिने उठ्ठीने तूफाना जो थिड़क्या, कने पाणिये रियां छालियां जो गलाया, “शान्त रै, रुकी जा!” कने तूफान रुकिग्या कने पूरा चैन हुईग्या;
\v 40 कने तिन्हांने गलाया, “तुहें काँह डराँ ये? क्या तुहांजो अजें तकौ बी माह पर विश्वास निआं?”
\v 41 सै बौहत डरीगे कने अप्पूँ चियें गलाये, “ये कुण आ तिसरा हुक्म जे नां सिर्फ बुरीआत्मा, पर तूफान कने छालियां बी मन्नां ये?”
\c 5
\s बुरी आत्मा रे सताईरे माहणुये जो चंगा करना
\r (मत्ती 8:28-34; लूका 8:26-39)
\p
\v 1 ताहली जे यीशु कने तिसरे चेले गलील दरयावा रे पार गिरासेनियां रे इलाके च पुज्जे,
\v 2 कने ताहली जे यीशु किश्तिया परा ते उतरया तां इकदम इक माहणु सै जे बुरीआत्मा रे वशा च था, कब्राँ चते निकल़ीने यीशुये जो मिल्या।
\v 3 सै कब्राँ च रैई कराँ था कने कोई बी तिस्सो लोहे रियां जंजीराँ ने बी नीं बन्ही सकदा था, काँह्भई सै बौहत खतरनाक था,
\v 4 काँह्भई तिस्सो बार-बार लोहे रियां जंजीराँ ने बन्हां थे, पर तिने सै तोड़ी तियां कने तिसरे पीस-पीस करी ते, कने कोई तिस्सो अपणे बशा च नीं करी सकदा था।
\v 5 सै दिन-रात कब्राँ कने पहाड़ां च रड़ांदा कने अप्पूँजो पत्थराँ ने जख्मी करदा रैयाँ था।
\p
\v 6 सै यीशुये जो दूरा तेई देखीने दौड़या, कने आदर देणे खातर तिसरे सामणे घुटने पर आईने मत्था टेक्कया,
\v 7-8 यीशु तिसने गल्लां था, “बुरीआत्मा, इस माहणुये चते निकल़ी जा!” पर बुरे आत्मे तिसजो जल्दी छड्डया नींआ, सै जोरा ने रड़ान्दे हुये गलाया, “यीशु, हऊँ जाणाँ भई तू महान परमेशरा रा पुत्र आ! तू काँह मिन्जो परेशान करया राँ? तू परमेशरा रे नौआं ते मेरने ये वायदा कर भई तू मिन्जो पीड़ा नीं देंगा।”
\v 9 यीशुये तिसते पुच्छया, “तेरा नौं क्या?” तिने तिसने गलाया, “मेरा नौं आ सेना; काँह्भई अहें बौहत ए सै जे इस माहणुये च वास कराँ ये।”
\v 10 कने बुरीआत्मे यीशुये ते बार-बार बिनती कित्ती भई, “अहांजो इस इलाके ते बाहर नीं भेज।”
\p
\v 11 तित्थी पहाड़ा पर सूराँ रा इक झुण्ड चरने लगीरा था।
\v 12 कने बुरीआत्में यीशुये ते विनती करीने बोल्या, भई “अहांजो इन्हां सूराँ च भेजी दे भई अहें तिन्हांरे अन्दर जाओ।”
\v 13 इस खातर यीशुये तिन्हांजो अनुमति दित्ति कने सै बुरीआत्मां तिस माहणुये चते निकल़ीने सूराँ च बड़ी गियां। सै झुण्ड पहाड़ा ते कण्डे दौड़ीने दरयावा च पैईग्या कने डुब्बीग्या। तिन्हां सूअरां री गिणती तकरीवन दो हज़ार थी।
\p
\v 14 कने तिन्हांरे चरवाहयां नट्ठीने नगर कने गाँवां च जाईने ये खबर सुणाई, कने सै जे हुईरा था, लोक तिस्सो देखणे आये।
\v 15 यीशु तित्थी जे था तिसा जगह आईने लोकें तिस माहणुये जो तिसच जे बुरीआत्मां समाई रियां थिआं, कपड़े पैहनीरा कने होशा च बैठिरा देखीने डरीगे।
\v 16 कने देखणे औल़यां लोकें तिसरा, तिसच जे बुरीआत्मा थिआं, कने सूराँ जो, सै जे किछ हुया था तिसरा पूरा हाल तिन्हाजो सुणाया।
\v 17 कने सै यीशुये ने विनती करीने बोलणे लगे अहांरे इलाके ते चली जा।
\p
\v 18 कने तंजे सै किश्तिया परा जो चढ़ने लगया, तां सै माहणु तिसच जे पैहले बुरीआत्मा थिआं यीशुये ते विनती करने लगया, “मिन्जो अप्पूँ सौगी रैहणे री इजाजत दे।”
\v 19 पर यीशुये तिस्सो अपणे सौगी औणे री इजाजत नीं दित्ति, कने तिस्सो गलाया, “अपणे घरा जाईने अपणे परिवारा जो दस भई तेरे पर दया करीने प्रभुये तेरे खातर कितणे बड्डे-बड्डे काम्म कित्तिरे।”
\v 20 फेरी सै माह्णु अपणे इलाके च चलिग्या। तिने पूरे दिकापुलिस\f + \fr 5:20 \fq स \ft दस शैहरां रे लाके जो दिकादुलिस बोल्या जां \f* च ये प्रचार करना शुरु करित्या भई यीशुये तिसरे खातर कितना किछ कित्या; कने सारे लोक हैरान रैई जांए।
\s यीशुये रा याईर री कुड़िया जो जिऊंदा करना
\r (मत्ती 9:18-26; लूका 8:40-56)
\p
\v 21 इक बार फेरी यीशु किश्तिया च गलील दरयावा रे दुज्जे कनारे गया। ताहली जे सै ऊत्थी पुज्जया कने कनारे पर ही खढ़िरा था, फेरी बौहत सारे लोक यीशुये ले कट्ठे हुईगै।
\v 22 कने याईर नौआं रा इक माहणु आया सै जे यहूदी सभा घरा रे सरदाराँ चते था, सै तिस्सो आदर देणे खातर तिसरे पैराँ इ पैईग्या,
\v 23 कने तिने येढ़ा बोलीने यीशुये ते बौहत अरज कित्ती, “मेरी छोट्टी कुड़ी मरने इ औल़ी : इस खातर तुहें मेरे घरें आईने तिसा पर हात्थ रक्खा भई सै ठीक हुईने जिऊंदी रौ।”
\v 24 फेरी सै अपणयां चेलयां ने तिस सौगी चलीप्या; कने बड्डी भीड़ तिसरे पिछे हुईगी, येत्थी तकौ भई लोक तिसरे नेड़े जाणे खातर तिसजो चऊँ पासयां ते दबाया राँ थे।
\p
\v 25 तित्थी इक जनाना थी, तिसाजो जे बारा साल्लां ते खून बैहणे री बमारी थी।
\v 26 तिसे मत्यां डाक्टरां ते अपणा इलाज करवाया, कने अपणा सारा पैसा लाईने बी सै ठीक नीं हुई, पर तिसारी हालत होर बी खराब हुईगी।
\v 27-28 ताहली जे तिसे जनाने यीशुये रा लोकां जो ठीक करने रे बारे च सुणया, तां तिसे सोच्या, “जे हऊँ सिर्फ तिसरे कपड़े जोई छुई लेऊँ, तां मांह ठीक हुई जाणा।” इस खातर सै भीड़ा चते तिसरे पिछे आई कने तिसरे कपड़े जो छुईल्या।
\v 29 कने इकदम तिसारा खून बैहणा रुकिग्या, कने तिसाजो अपणे शरीरा च पता लगीग्या भई हऊँ इसा बमारिया ते ठीक हुईगी।
\v 30 यीशुये जो ताहलूं इ महसूस हुईग्या भई मेरे चते सामर्थ्य निकल़ीरी, कने भीड़ा च चऊँ पासयां देखीने पुच्छया, “मेरे कपड़यां ने कुण छोया?”
\v 31 तिसरे चेलयां तिस्सो गलाया, “तुहें देख्या रायें भई भीड़ धक्का मुक्का करयां राईं, कने तू बोलां भई किने तिज्जो छुया?”
\v 32 यीशु लगातार इक्खा-उक्खा देखदा रैया ये जाणने रे खातर भई ये किने कित्या था।
\v 33 तां सै जनाना डरदी कने कंबदी हुई आई, काँह्भई तिसे सोच्या भई यीशुये माह पर गुस्सा करना भई तिसे व्यवस्था जो तोड़या था, पर सै जाणाँ थी भई यीशुये तिसाजो ठीक कित्या। इस खातर सै तिसरे पैराँ पर पैईने तिस्सो सारियां गल्लां सच-सच दस्सी तियां।
\v 34 यीशुये तिसाने गलाया, “पुत्री, तू ठीक हुईगी काँह्भई तैं विश्वास कित्या भई हऊँ तिज्जो ठीक करी सक्कां: बेफिक्र हुईने जा, कने तेरी दर्दनाक बमारी हुण नीं औणी।”
\p
\v 35 सै येढ़ा गलाया इ कराँ था भई यहूदी सभा घरा रे सरदार याईर रे घरा ते किछ लोकें आईने गलाया, “तेरी कुड़ी त हुण मरीगी, गुरुये जो अपणे घरें सद्दीने परेशान करने री जरूरत नीं।”
\v 36 तिसा गल्ला जो जे सै गलाया राँ थे, यीशुये तिन्हां गल्लां जो अणसुणी करीने यहूदी सभा घरा रे सरदारा ने गलाया, “मत डरदा, सिर्फ विश्वास रख।”
\v 37 कने तिने सिर्फ पतरस, याकूब कने याकूब रा भाई यूहन्ना कने याईर जोई अप्पूँ सौगी औणे री अनुमति दित्ति। तिने भीड़ा चते होर किसी जो औणे नीं दित्या।
\v 38 यहूदी सभा घरा रे सरदारा रे घरा च पुज्जीने, तिने लोकां जो बौहत रोंदे कने रड़ांदे देख्या।
\v 39 तां यीशुये अन्दर जाईने तिन्हांजो गलाया, “बच्ची मरीरी नीं, सिर्फ सुत्तीरी। इस खातर तुहांजो इयां हल्ला करने कने रोणे री जरूरत नीं।”
\v 40 पर लोक तिस पर हसणे लगे, पर तिने तिन्हां सारयां जो बाहर जाणे जो बोल्या, कने कुड़िया रे मौ-बुढ़यां कने अपणे तिन्नां चेलयां जो अपणे सौगी अन्दर लेईग्या, तित्थी जे कुड़ी रखीरी थी।
\v 41 कने तिसा कुड़िया रा हात्थ पकड़ीने तिसाजो गलाया, “तलीता कूमी!” मतलब “छोट्टी जेई कुड़िये, हऊँ तिज्जो बोलां, उट्ठ!”
\v 42 कने सै कुड़ी इकदम उट्ठीने चलने-फिरने लगी; (काँह्भई सै बाराँ साल्लां री थी) येढ़ा देखीने लोक बड़े हैरान हुईगे।
\v 43 फेरी यीशुये सख्तिया ने चेतावनी दित्ति भई सै इसा खबरा जो नीं फैलाओ भई तिने कुड़िया जो मूईरेयां चते जिऊंदा कित्या था। यीशुये तिसारे माता-पिता जो गलाया, “इसाजो किछ खाणे जो देआ।”
\c 6
\s नासरत च यीशुये रा अपमान
\r (मत्ती 13:53-58; लूका 4:16-30)
\p
\v 1 फेरी यीशु ऊत्थी ते निकल़ीने कफरनहूम नगरा जो छड्डिने अपणे गाँव नासरत च गया, कने तिसरे चेले बी तिसरे पिछे गये।
\v 2 विस्रामा रे दिन सै यहूदी सभा घरा च उपदेश देणे लगया; कने बौहत लोक सुणीने हैरान हुये कने तिन्हांते पुच्छया, “इने माह्णुये ये गल्लां कितिते सिक्खियां? इस्सो ये सारा ज्ञान कने इस तरिके रे चमत्कार करने री शक्ति कित्तिते मिली?
\v 3 तिन्हें ये बोल्लीने तिसरा अपमान कित्या, क्या ये सिर्फ इक लकड़िया रा मिस्त्री निआं? सै जे मरियम रा पुत्र, याकूब, योसेस, यहूदा कने शमौना रा भाई आ। क्या इस रियां बैहणीं येत्थी अहांरे बिच नीं रैहन्दियां?” इस खातर तिन्हें तिसजो ग्रहण नीं कित्या।
\p
\v 4 यीशुये तिन्हांने गलाया, “ये सच्च आ भई लोक मिन्जो कने भविष्यवक्तयां जो दुज्जियां जगहां च आदर कराँ ये, पर अपणे नगरा च नीं! अपणे टबरा कने अपणे घरा रे लोक बी तिन्हांरा आदर नीं करदे!”
\v 5 तिन्हे तिस पर विश्वास नीं कित्या इस खातर तिने अपणे हात्थ रक्खीने सिर्फ किछ इ लोकां जो ठीक कित्या; इसते इलावा सै ऊत्थी होर कोई चमत्कार नीं करी सक्कया।
\v 6 कने तिस्सो तिन्हांरे अविश्वासा पर हैरानी हुई।
\s बारा प्रेरितां रा भेज्या जाणा
\r (मत्ती 10:5-15; लूका 9:1-6)
\p इसते बाद यीशु नेड़े-तेड़े रे गाँवां च गया कने लोकां जो परमेशरा रा सन्देश सखाया।
\v 7 फेरी यीशुये बाराँ चेलयां जो अप्पूँ ले सद्दया कने तिन्हांजो बुरीआत्मां जो निकाल़णे रा अधिकार दित्या। इसते बाद तिने तिन्हांजो दो-दो रा जोड़ा बणाईने लग-लग गाँवां च भेज्या।
\v 8 तिने तिन्हांजो बोल्या, “यात्रा करदे वगत सोठुये छड्डिने होर किछ बी नीं लौआ; नांत रोटी, नां झोला, नां बटुये च पैसे।
\v 9 तिने बोल्या जुट्टे पैहन्नी लै, पर होर कुरता लेणे री जरूरत नीं।”
\v 10 कने तिने तिन्हांने गलाया, “जे कोई तुहांजो अपणे घरा च रैहणे खातर सद्दो, तां तदुआं तक जे तुहें तिस नगरा च रैयां ये, तदुआं तक तिसरे मेहमान बणी रौआ।
\v 11 तिसा जगह रे लोक जे तुहांरा स्वागत नीं करो कने तुहांरी नीं सुणो, तां तिसा जगह ते निकल़दे इ अपणे जोड़यां री मिट्टी बी झाड़ी देओं, ये तिस नगरा रे लोकां रे खातर चेतावनी हूणी भई परमेशरा तिन्हांरा न्याय करना।”
\p
\v 12 इस खातर फेरी चेले लग-लग नगरा च गये कने तिन्हें लोकां च ये प्रचार कित्या भई तुहांजो अपणे पाप छडणे चाहिन्दे कने परमेशरा खा मुड़ना चाहिन्दा।
\v 13 सै बौहत सारी बुरीआत्मां जो लोकां चते कड्डया राँ थे, कने बौहत बमार लोकां पर जैतून रा तेल मल़ीने तिन्हांजो ठीक कित्या।
\s यूहन्ना बपतिस्मा देणे औल़े री हत्या
\r (मत्ती 14:1-12; लूका 9:7-9)
\p
\v 14 हुण राजा हेरोदेस अन्तिपासे बी तिन्हां कम्मां री चरचा सुणी सै जे यीशु करया रां था, काँह्भई बौहत सारे लोक तिसरे बारे च जाणां थे कने तिसरे बारे च चरचा करया राँ थे, भई “ये यूहन्ना बपतिस्मा देणे औल़ा हूणा चाहिन्दा! सै मूईरयां चते जिऊंदा हुईगरा! तिसले परमेशरा री शक्ति तिसा वजह ने जे सै सामर्था रे काम्म करया राँ।”
\v 15 कने लोकें यीशुये रे बारे च गलाया, “ये एलिय्याह भविष्यवक्ता, तिसजो जे परमेशरे भीं ते भेजणे रा वायदा कित्तिरा था!” पर होर किछ लोकें गलाया, “ये भविष्यवक्तयां चते इक्की साई आ।”
\v 16 हेरोदेस राजे ये सुणीने गलाया, “ये यूहन्ना वपतिस्मा देणे औल़ा! मैं खुद इसरा सिर कटवाया था, पर सै मूईरेयां चते जिऊंदा हुईग्या!”
\p
\v 17 हेरोदेस राजे खुद यूहन्ने जो पकड़ीने जेल्ला च पाणे रा हुक्म दित्या था। राजे ये काम्म हेरोदियासा रिया वजह ने कित्या था तिसाने जे तिने ब्याह कित्या था, हलांकि सै राजे रे भाई फिलिप्पुस री जनाना थी।
\v 18 इस खातर यूहन्ना वपतिस्‍मा देणे औल़े राजा हेरोदेस ने बोल्या था, भई “मूसा रे नियमा रे मुताबक अपणे भाईये रे जिऊंदा रैहन्दे हुये तिसरिया जनाना ने ब्याह करना तेरे खातर ठीक निआं।”
\v 19 इस खातर हेरोदियास यूहन्ने ने बैर रखां थी कने तिस्सो मरवाई देणे चाँह थी; पर येढ़ा नीं हुई सक्कया,
\v 20 काँह्भई हेरोदेस यूहन्ना जो धर्मी कने पवित्र माहणु जाणीने तिसते डराँ था, कने तिस्सो बचाई रखां था, हर बार ताहली जे हेरोदेस यूहन्ने जो बोलदे हुये सुणां, सै बौहत घबराई जां, पर फेरी भीं तिस्सो सुणना पसन्द करां था।
\p
\v 21 पर इक दिन ताहली जे हेरोदेस राजे अपणे जन्म दिना पर अपणे प्रधानां, सेनापतियां कने गलील जिले रे बडयां लोकां जो धाम खाणे सद्दया।
\v 22 तां हेरोदियासा री कुड़ी अन्दर आई, कने नच्ची ने हेरोदेस जो कने धाम्मा च आईरे मेहमान्नां जो खुश कित्या। फेरी राजे कुड़िया जो गलाया, “तू सै जे चाँह इ मेरते मांग माह तिज्जो देणा।”
\v 23 कने तिसाने कसम खाद्दि, “हऊँ अपणे अधे राज तकौ जो किछ तू मेरते मंगगी माह तिज्जो देणा।”
\v 24 तिसे बाहर जाईने अपणिया मौआ ते पुच्छया, “हऊँ क्या मँगूं?” तिसे गलाया, “यूहन्ना बपतिस्मा देणे औल़े रा सिर।”
\v 25 सै इकदम राजे ले अन्दर आई कने तिसने अरज कित्ती, “हऊँ चाँई भई तू हुण इ यूहन्ना बपतिस्मा देणे औल़े रा सिर येत्थी इक्की थाल़ा च मेरे खातर मंगवाई दे।”
\p
\v 26 फेरी राजा बौहत उदास हुआ, सै अपणी कसम कने मेहमान्नां रिया वजह ते इसा गल्ला जो टालणा नीं चाहन्दा था।
\v 27 इस खातर राजे ताहलूं इ इक्की सपाईये जो हुक्म देईने यूहन्ने ले जेल्ला च भेज्या भई तिसरा सिर कट्टीने ल्याओ।
\v 28 तिने जेल्ला अन्दर जाईने तिसरा सिर कट्टया, कने इक्की थाल़ा च रखीने ली अंदया कने लड़किया जो दईत्या, कने लड़किये अपणिया मौआ जो दित्या।
\v 29 येढ़ा सुणीने यूहन्ना रे चेले आये, कने तिसरिया लाशा जो लईने कब्रा च रखीत्या।
\s प्रेरितां री वापसी कने एकान्त बास
\r (मत्ती 14:13,14; लूका 9:10)
\p
\v 30 ताहली जे सै बारा प्रेरित तिन्हांजो जे यीशुये भेज्या था वापस आये कने आईने तिसरे चऊँ पासयां कट्ठे हुईगै, जो किछ तिन्हें कित्या कने सखाया था, सब किछ तिस्सो दस्या।
\v 31 यीशुये चेलेयां जो गलाया, “औआ इक येढ़िया जगह पर चलिये तित्थी जे अहें कल्हे रैई सक्को कने होर किछ देर आराम करी सक्को।” काँह्भई बौहत लोक औवां-जां थे, इस खातर यीशु कने तिसरे चेलयां जो रोटी खाणे रा वगत बी नीं मिलदा था।
\v 32 इस खातर यीशु अपणे चेलयां सौगी किश्तिया पर चढ़ीने सुनसान जगह जो लग चलीगे।
\s पांज्ज हजार माहणुआं जो ख्वाणा
\r (मत्ती 14:15-21; लूका 9:11-17; यूहन्ना 6:1-14)
\p
\v 33 पर बौहत लोकें यीशुये जो जान्दे हुए देख्या कने जाणीगै भई सै किति जाया रां, इस खातर लोकें सब्बीं नगराँ ते कट्ठयां हुईने तित्थी जो पैदल इ दौड़ीगे कने यीशु कने तिसरे चेलेयां ते पैहले पुज्जीगे।
\v 34 ताहली जे यीशु किश्तिया ते उतरया, तिने इक बौहत बड्डी भीड़ देक्खी, कने तिन्हां पर तिस्सो तरस आया, काँह्भई सै तिन्हां भेड्डां साई थे, तिन्हांरा जे कोई रखवाल़ा नीं हो; सै तिन्हांजो परमेशरा रे राज्जा री बौहत सारी गल्लां सिखाणे लगया।
\p
\v 35 तंजे दिन बौहत घरीग्या, तां यीशुये रे चेले तिसले आईने बोलणे लगे, “ये सुनसान जगह इ, कने दिन बौहत घरी गरा।
\v 36 तिन्हाजो विदा कर भई सै आसे-पासे रे गाँवां कने नगराँ च जाईने, किछ अपणे खातर खाणे जो खरीदी लो।”
\v 37 पर तिने जवाब दित्या, “तुहें इ तिन्हांजो खाणे जो देआ।” तिन्हें यीशुये ने गलाया, “इसच इक माहणुये री आट्ठ महीने री मजदूरी लगणी! क्या अहें जाईने इतणा पैसा रोटिया रे खातर खरच करिये कने तिन्हांजो खाणे रे खातर देईये?”
\v 38 यीशुये तिन्हांजो गलाया, “जाईने देक्खा तुहांले कितणी रोटियां हईयां?” तिने पता लाईने गलाया, “पांज्ज रोटियां कने दो मच्छियां।”
\p
\v 39 तां यीशुये चेलयां जो हुक्म दित्या भई सब्बीं जो घा पर बैंठी च बठाल़ी दवा।
\v 40 सै सौ-सौ कने पंजाह-पंजाह री बैंठ लाईने बैठीगे।
\v 41 यीशुये तिन्हां पंज्जाँ रोटियां जो कने दूँईं मच्छियां जो लया, कने स्वर्गा खौ देखीने परमेशरा जो धन्यवाद दित्या, कने रोटियां रे दो-दो टुकड़े करीने चेलयां जो देन्दा गया भई सै लोकां जो खाणे जो देओ, कने सै दो मच्छियां बी तिन्हां सबनी च बन्डी तियां।
\v 42 कने सब खाईने रज्जीगे,
\v 43 ताहली जे सारे खाई बैट्ठे, तां चेलयां बचीरे टुकड़यां रे बारा टोकरु भरीने चक्के, कने किछ मच्छियां बी।
\v 44 तिन्हेंजे रोटियां खादियां, सै पांज्ज हज़ार माहणु थे।
\s यीशुये रा पाणिये पर चलना
\r (मत्ती 14:22-33; यूहन्ना 6:15-21)
\p
\v 45 फेरी यीशुये इकदम अपणयां चेलयां जो किश्तिया पर चढ़ाया भई सै तिसते पैहले इ बैतसैदा नगरा रे दुज्जे कनारे जो चली जाओ, तदुआं तकौ जे सै पिछे रुकीने लोकां जो विदा करां।
\v 46 लोकां जो भेजणे ते बाद सै पहाड़ा पर प्राथना करने जो गया।
\v 47 सांझके तकरीवन सात्त बजे किशती गलील दरयावा रे बिच थी, कने यीशु कल्हा धरतिया पर था।
\v 48 कने ताहली जे यीशुये देख्या भई सै किश्तिया जो चप्पु मारदे-मारदे घबराई गरे, काँह्भई हवा तिन्हांरे उल्टिया दिशा च बैया कराँ थी, तां सबेरके तकरीवन तिन्न बजे सै दरयावा पर चलदे-चलदे तिन्हांले आया;
\v 49 पर ताहली जे चेलयां यीशुये जो दरयावा पर चलदे हुए देख्या, तां तिन्हें रड़ाणा शुरु करित्या, काँह्भई तिन्हें सोच्या भई सै इक भूत आ;
\v 50 कने सै ये देखीने घबराईगे। पर यीशुये इकदम तिन्हांने गल्लां कित्ती कने बोल्या, “हौंसला रखा : हऊँ आ; डरदे मता।”
\v 51 फेरी सै तिन्हां सौगी किश्तिया पर चढ़ीग्या, कने हवा बैहणा बन्द हुईगी: कने सै बौहत हैरान हुये।
\v 52 तिन्हें यीशुये जो तिन्हां रोटियां कने मच्छियां जो कई गुणा बढ़ान्दे हुये देख्या, फेरी बी यीशु कितना सामर्थी था सै जे तिन्हौं समझणा चाहिन्दा था, पर वो समझी नीं पाये।
\s गन्नेसरत च रोगियां जो ठीक करना
\r (मत्ती 14:34-36)
\p
\v 53 ताहली जे यीशु कने तिसरे चेले इक्की किश्तिया पर गलील दरयावा च होर अग्गे बधे, तां सै पार उतरीने गन्नेसरत च पुज्जे, कने किश्ती किनारे पर लाई।
\v 54 तंजे सै किश्तिया परा ते उतरे, तां लोकें तिस्सो इकदम पछयाणी लया,
\v 55 सै नेड़े-तेड़े रे सारयां लाकयां च दौड़ीने गए कने सै बमाराँ जो मंजोलिया पर रखीने तिसा जगह पर लेईगै तित्थी जे तिन्हें लोकां जो बोलदे सुणया भई यीशु ऊत्थी गया था।
\v 56 कने तित्थी किति जे सै गाँवां, नगराँ, बस्तियां च जां था, लोक बमाराँ जो बज़ाराँ च बी रखीने तिसले अरज कराँ थे भई सै तिन्हांजो अपणे कपड़े जोई छूणे देओ : कने सै जे तिस्सो छुआं थे, सारे ठीक हुई जां थे।
\c 7
\s रितिया रे पालना रा स्वाल
\r (मत्ती 15:1-9)
\p
\v 1 तां फरीसी कने किछ यहूदी शास्त्री सै जे यरूशलेम नगरा ते आईरे थे यीशुये रे चऊँ पासयां कट्ठे हुये,
\v 2 तिन्हें देख्या भई तिसरे किछ चेले बिणा हात्थ धोये रोटी खाया रां थे सै जे यहूदी रीति-रिवाजा रे मुतावक ठीक नीं था,
\v 3 काँह्भई फरीसी कने सब यहूदी खाणा खाणे ते पैहले हमेशा पूर्वजां रिया रितिया रे मुतावक अपणे हात्थां जो धोआं थे।
\v 4 ताहली जे सै बज़ारा ते औआं थे बिणा हात्थ धोये नीं खान्दे थे; कने बौहत सारियां होर रितियां जो बी मन्नां थे, तियां जे भई कटोरियां, लोटे, ताँबे रे बरतना जो धोणा कने माँजणा।
\v 5 इस खातर फरीसियें कने शास्त्रियें यीशुये ते पुच्छया, “तेरे चेले बजुर्गां रियां रितियां पर काँह नीं चलदे, कने बिणा हात्थ धोये रोटी खायें?”
\v 6 यीशुये तिन्हांजो जवाब दित्या, “यशायाह ठीक था ताहली जे तिने पवित्र शास्त्रा च तुहां साई पखण्डियां रे बारे च भविष्यवाणी कित्ती; तियां जे लिखिरा :
\q1 “ ‘तुहें लोक मेरे बारे च बौहत अच्छा बोलां ए,
\q2 पर तुहें हकीकत च माहने प्यार नीं करदे।\f + \fr 7:6 \ft यशा. 29:13\f*
\q1
\v 7 तिन्हांरी अराधना मेरे खातर कोई मायना नीं रखदी,
\q2 काँह्भई सै परमेशरा रे हुक्मा जो छड्डिने माहणुआं रा हुक्म सखांये।’\f + \fr 7:7 \ft यशा. 29:13\f*
\m
\v 8 काँह्भई तुहें परमेशरा रे हुक्मां रा पालन करना बन्द करितरा कने माहणुआं रियां रितियां रा पालन करां ए।”
\p
\v 9 यीशुये तिन्हांजो गलाया, “तुहें अपणियां रितियां जो मनणे खातर बड़िया चलाकिया ने परमेशरा रे हुक्मा जो तोड़ां ये!
\v 10 काँह्भई मूसे बोलीरा, भई ‘अपणे पिता कने अपणिया माता रा आदर कर’ कने जो कोई माता-पिता जो बुरा बोल्लो सै जरूर मारी दित्या जाओ।
\v 11-12 पर तुहें लोकां जो ये सखांये भई अपणे माता-पिता री सहायता नीं करना ठीक आ, काँह्भई तुहें अपणे माता पिता जो ये गलाणे जो बोलां ये भई ‘मैं तुहांजो देणे रे बदले परमेशरा जो देणे री कसम खाद्दीरी, इस वजह ते हऊँ तिन्हांरी सहायता नीं करी पान्दा।’
\v 13 इयां इ तुहें अपणिया बणाई रिया रितिया जो मनणे खातर लोकां जो बोलां ये, कने तुहें ये करने पर परमेशरा रे हुक्मां रा आदर नीं करदे।”
\s माहणुये जो अशुद्ध करने औल़ी गल्लां
\r (मत्ती 15:10-20)
\p
\v 14 तां यीशुये लोकां जो अप्पूँ ले सद्दीने तिन्हांने गलाया, “तुहें सारे मेरी गल्ल सुणा, कने जो किछ हऊँ दस्सां तिसजो समझणे री कोशिश करा।
\v 15 येढ़ि कोई चीज़ नीं तिसाजो जे माहणु खाईने अपवित्र हुआं; पर सै जे किछ माहणुये रे अन्दरा ते निकल़ां, सै तिस्सो अपवित्र कराँ।
\v 16 जो बी मेरी गल्ल सुणां, सै ध्यान देईने सुणो कने समझो।”
\p
\v 17 तंजे सै भीड़ा ते दूर इक्की घरा च गया, तां तिसरे चेलयां इस उदाहरणा रे मतलबा रे बारे च तिसते पुच्छया।
\v 18 यीशुये चेलयां ने गलाया, “क्या तुहें बी येढ़े नासमझ ये? क्या तुहें नीं समझदे भई सै चीज़ जे माहणु खां, सै तिस्सो अपवित्र नीं करी सकदी?
\v 19 काँह्भई सै चीज़ जे तुहें खांये सै तुहांरे मना च नीं, पर पेट्टा च जांई कने शरीरा ते बाहर निकल़ी जांई?” येढ़ा बोलीने तिने सब खाणे रियां चिज़ां जो पवित्र ठहराया।
\p
\v 20 फेरी यीशुये गलाया, “सै जे माहणुये रे अन्दरा ते निकल़ां, सैई माहणुये जो परमेशरा रिया नज़राँ च अपवित्र कराँ।
\v 21 काँह्भई अन्दरा ते, यनिके माहणुये रे मना ते, बुरे-बुरे बचार, व्यभिचार, चोरी, हत्या, परस्त्रीगमन,
\v 22 लोभ, दुष्टता, छल, लुचपन, बुरी नज़र, निंध्या, घमण्ड, कने मूर्खता निकलां इ।
\v 23 ये सब बुरियां गल्लां माहणुये रे अन्दरा तेई निकल़ां इयां कने माहणुये जो अपवित्र कराँ इयां।”
\s सुरुफिनीकी जनाना रा विश्वास
\r (मत्ती 15:21-28)
\p
\v 24 फेरी यीशु गलील प्रदेशा जो छड्डिने सूर कने सैदा रे नगर च आया; कने इक्की घरा च गया कने चाँह था भई किसी जो पता नीं लगो; पर सै लुक्खी नीं सक्कया।
\v 25 कने इकदम इक जनाना तिसारिया छोट्टिया कुड़िया च जे बुरीआत्मा थी, तिसरी चर्चा सुणीने आई, कने तिसरे पैराँ पईगी।
\v 26 ये यूनानी कने सीरिया प्रदेश फोनिशिया नगरा री थी। तिसे यीशुये ने विनती कित्ती भई मेरिया कुड़िया चते बुरीआत्मा जो कड्डी दे।
\v 27 यीशुये जनाना जो गलाया, “घरा रे बच्चयां जो सै जे यहूदी ये तिन्हांजो पैहले रज्जीने रोटी खाणे दे, काँह्भई बच्चयां ते रोटी लेईने कुत्तयां जो देणा ठीक निआं।”
\v 28 तिसे यीशुये जो जवाब दित्या, “ये सच्च आ प्रभु; फेरी बी कुत्ते बी त बच्चयां रे खाणे रे मेज़ा हेठ पैईरे टुकड़यां जो खाई लें।”
\v 29 यीशुये तिसाजो गलाया, “ये गल्ल बोलीने तैं माह पर अपणा विश्वास दस्या इस वजह ते मैं तुहांरी कुड़ी ठीक कित्ती, इस खातर हुण तू अपणे घरौ चली जा।”
\v 30 तिसे अपणे घरें आईने देख्या भई कुड़ी मंजोलिया पर पैईरी कने बुरीआत्मा निकल़ी गरी।
\s बैहरे कने हकले माहणुये जो चंगा करना
\p
\v 31 फेरी यीशु सूर प्रदेशा रे लाकयां जो छड्डिने सैदा नगरा ते कने दिकापुलिस इलाके ते हुन्दे हुये गलील दरयावा पुज्जे।
\v 32 तां लोकें इक्की टौणे जो सै जे थत्था बी था यीशुये लौ ल्याईने तिसले अरज किति भई सै ठीक हुई जाओ।
\v 33 तां यीशु तिस्सो भीड़ा ते लग लईग्या, कने अपणी गुट्ठियां तिसरे कन्ना च पाईयां, कने गुट्ठी कन्ना ते कड्डीने तिस पर थुक्कीने तिसरिया जीभा जो छुया;
\v 34 कने स्वर्गा खौ देखीने बड्डा सुसकार भरया, कने यीशुये तिस माहणुये ने गलाया, “इप्फत्तह!” मतलब “खुली जा!”
\v 35 सै इकदम सुणने लगया, कने बगैर किसी परेशानिया ते साफ-साफ बोलणे लगया।
\v 36 तां यीशुये लोकां ने बोल्या भई किसी ने देखां बोलदे; पर जितना तिने तिन्हांजो चिताया तितना इ सै होर प्रचार करने लगे।
\v 37 सै बौहत इ हैरान हुईने बोलणे लगे, “तिने जो किछ कित्या सब खरा कित्या; सै बैहरयां जो सुणने री, कने गुंगयां जो बोलणे री बी ताकत देआं।”
\c 8
\s चार हजार लोकां जो ख्वाणा
\r (मत्ती 15:32-39)
\p
\v 1 तिन्हां दिना च बौहत सारे लोक यीशुये ले आए कने तिसरे चऊँ पासयां कट्ठे हुए, कने तिन्हां लोकां ले खाणे जो किछ मनी था, तां तिने अपणे चेलयां जो अप्पूँ ले सद्दीने तिन्हांने गलाया,
\v 2 “मिन्जो इसा भीड़ा पर तरस आया रां, काँह्भई ये तिन्नां दिना ते मेरने सौगी ये, कने इन्हांले हुण किछ बी खाणे जो नींआ।
\v 3 जे हऊँ इन्हांजो भुक्खा इ घरा जो भेजी दूँ, तां ये रस्ते ची थक्कीने रई जाणा; काँह्भई इन्हां चते कोई-कोई दूरा ते आईरे।”
\p
\v 4 तिसरे चेलयां यीशुये जो जवाब दित्या, “इस सुनसान जगह च इतणी रोटी कोई बी किता ते ल्याओ भई ये रज्जी जाओ?”
\p
\v 5 यीशुये तिन्हांते पुच्छया, “तुहांले कितणी रोटियां ईं?” तिने गलाया, “सात्त।”
\p
\v 6 तां तिने लोकां जो धरतिया पर बैठणे रा हुक्म दित्या, कने तिने सात्त रोटियां लईयां कने परमेशरा रा धन्यवाद करीने तोड़ियां, कने अपणयां चेलयां जो देन्दा गया भई तिन्हांजो खाणे जो देओ, कने तिन्हें लोकां जो खाणे जो दित्तियां।
\v 7 तिन्हांले थोड़ियां छोट्टियां मच्छियां बी थिआं; तिने परमेशरा रा धन्यवाद करीने तिन्हांजो बी लोकां जो देणे रा हुक्म दित्या।
\v 8 सै खाईने रज्जीगे कने चेलयां बचीरे टुकड़यां रे सात्त छड़ोलु भरी ने चक्के।
\v 9 कने लोक चार हजार ते बी जादा थे; तां तिने तिन्हांजो विदा कित्या,
\v 10 सै इकदम अपणयां चेलयां सौगी किश्तिया पर बैठीने दलमनूता प्रदेशा जो चलीगे।
\s फरीसियां रिया तरफा ते स्वर्गीय नशाणा री मंग
\r (मत्ती 16:1-4)
\p
\v 11 फेरी फरीसी आईने तिसने बैहस करने लगे, कने तिस्सो परखणे खातर तिसते कोई स्वर्गीय नशाण मंगया, ताकि अहें जाणी लो भई तिज्जो परमेशरे भेज्जिरा।
\v 12 तिने आह! भरी ने गलाया, “इसा पीढ़िया रे लोकां जो कोई नशाण नीं दित्या जाणा।”
\v 13 कने सै तिन्हाजो छड्डिने किश्तिया पर चढ़या कने गलील रे समुद्रा पार चलिग्या।
\s फरीसियां कने हेरोदेसा रा मलेड़ा
\r (मत्ती 16:5-12)
\p
\v 14 चेले रोटी लेणा भुल्ली गरे थे; किश्तिया च तिन्हांले इक इ रोटी थी।
\v 15 तिने तिन्हांजो खबरदार कित्या भई, “फरीसियां कने हेरोदेस रे मलेड़े\f + \fr 8:15 \fq फरीसियां कने हेरोदेस रे मलेड़े \ft यनिके तिन्हांरा बुरा प्रभाव कने अविश्वास\f* ते कने तिन्हांरे अविश्वासा कने झुट्ठिया शिक्षा ते बचीने रौआ।”
\v 16 चेले अप्पूँ चियें बचार करीने बोलणे लगे, “अहांले रोटी नीं।”
\v 17 ये जाणीने यीशुये तिन्हाजो गलाया, “अहांले रोटी नीं बोल्लीने तुहें कजो अप्पूँ चियें विचार करी रायें? तुहौं हूणा तक समझी जाणा चाहिन्दा था भई जे रोटी चाहिन्दी तां हऊँ तुहांजो अदभुत रितिया ने रोटी देई सक्कां! पर तुहें येढ़ा नीं सोच्ची रायें!
\v 18 तुहांले आक्खीं त हईयां पर तुहें तिसजो जे देक्खां ये तिस्सो समझदे नींये, तुहांले कान्न त हये पर तुहें सै जे सुणां ये तिस्सो नीं समझदे; तुहांजो याद रखणा चाहिन्दा।
\v 19 भई तंजे मैं पंज्जां हज़ाराँ लोकां जो ख्वाणे खातर पांज्ज रोटियां तोड़ियां थिआं, तां बची रियां रोटियां रे कितणे टोकरु तुहें चक्के?” तिन्हें तिसने गलाया, “बारा टोकरु।”
\v 20 कने “तंजे चार हज़ार लोकां खातर सात्त रोटियां तोड़ियां थिआं कने सारयां रज्जीने रोटी खाद्दि, तां तुहें बचीरी रोटियां रे कितणे टोकरु भरी ने चक्के थे?” तिन्हें तिस्सो गलाया, “सात्त टोकरु।”
\v 21 तिने तिन्हांने गलाया, “कां तुहें नीं समझदे? काँह्भई हुण तक तुहांजो समझी जाणा चाहिन्दा था।”
\s बैतसैदा च इक अन्हे जो चंगा करना
\p
\v 22 यीशु कने तिसरे चेले बैतसैदा नगरा च आये; कने किछ लोक इक्की अन्हे जो यीशुये ली आये कने तिसने अरज किति भई तिस्सो छुओ।
\v 23 सै तिस अन्हे रा हात्थ पकड़ीने तिस्सो गाँवां ते बाहर लईग्या, कने तिसरियां आक्खीं पर थुक लाया कने तिस पर हात्थ रक्खया, कने तिसते पुच्छया, “क्या तू किछ देख्यारा?”
\v 24 तिने चऊँ पासयां देखीने गलाया, “हाँ, हऊँ माहणुआं जो देख्यारा, पर हऊँ तिन्हांजो साफ-साफ नीं देक्खी पाया राँ। सै मिन्जो डाल़ां साई चलदे दिस्या रायें।”
\p
\v 25 तां तिने फेरी भीं तिसरियां आक्खीं पर हात्थ रखे, कने अन्हे बड़े गौरा ने देख्या। सै ठीक हुईग्या, कने सब साफ-साफ देखणे लगया।
\v 26 तिने तिस्सो घरा भेजित्या कने येढ़ा गलाया, “गाँवां जो जाणे ते पैहले अपणे घरा जो जा।”
\s पतरसा रा यीशुये जो मसीह स्वीकार करना
\r (मत्ती 16:13-20; लूका 9:18-21)
\p
\v 27 यीशु कने तिसरे चेले बैतसैदा जो छड्डिने कैसरिया फिलिप्पी रे नेड़े रे गाँवां च चलीगे। रस्ते च तिने अपणे चेलयां ते पुच्छया, “हऊँ कुण आ, लोक मिन्जो क्या बोलां ये?”
\v 28 तिने जवाब दित्या, “यूहन्ना बपतिस्मा देणे औल़ा; पर कोई-कोई एलिय्याह, कने कोई-कोई भविष्यवक्तयां चते इक आ।”
\v 29 तिने तिन्हांजो पुच्छया, “पर तुहें मिन्जो क्या बोलां ये, भई हऊँ कुण आ?” पतरसे तिस्सो जवाब दित्या, “तुहें मसीह ये।”
\v 30 तां यीशुये तिन्हांजो खबरदार करीने गलाया भई मेरे बारे च येढ़ा किसी ने देखां बोलदे।
\s अपणिया मौती रे बारे यीशुये री भविष्यवाणी
\r (मत्ती 16:21-23; लूका 9:22)
\p
\v 31 तां यीशु चेलयां जो सखाणे लगया भई माहणुये रे पुत्रा यनि मेरे खातर जरूरी आ भई सै बौहत दुख सहो, कने यहूदी बजुर्ग, कने मुखियेयाजकां, कने शास्त्रियां तिस्सो घटिया समझीने मारी देणा, कने तिस तिज्जे दिन मूईरयां चते भीं ते जिऊंदा हुई जाणा।
\v 32 तिने ये गल्ल तिन्हांने साफ-साफ बोल्ली ती। इस पर पतरस तिस्सो कण्डे नेईने डांटणे लगया;
\p
\v 33 पर तिने मुड़ीने अपणयां चेलयां खौ देख्या, कने पतरसा जो डान्टी ने गलाया, “शैतान्न मेरे सामणे ते दूर हुई जा, काँह्भई तू परमेशरा साई नीं, पर माहणुआं साई सोच्चया राँ।”
\s यीशुये रे पिछे चलने रा मतलब
\r (मत्ती 16:24-28; लूका 9:23-27)
\p
\v 34 तिने सारयां लोकां जो अपणे चेलयां समेत नेड़े सद्दीने तिन्हांजो गलाया, “सै जे कोई मेरा चेला बणना चाओ, सै खुद अपणा इन्कार करो कने अपणा क्रूस चक्कीने मेरे पिछे आई जाओ।
\v 35 काँह्भई सै जे कोई इस संसारा च अपणे प्राणा जो बचाणा चाँह, तिसजो तिस गवाई देणा, पर जे कोई मेरे कने मेरिया खुशखबरिया खातर इस संसारा च अपणा प्राण गवांगा, तिस अनन्त जीवन पाणा।
\v 36 जे लोक इस संसारा जो जित्ति लो, कने अपणा प्राण गवाई दो, तां तिस्सो क्या फैदा?
\v 37 कने सच्चीजो, माहणु अपणे प्राणा जो पाणे रे खातर क्या देई सक्कां?
\v 38 जे तुहें मेरे कने मेरिया शिक्षां ते इस दुष्ट कने पापी जुगा च शर्मिन्दा ये, तां माहणुये रा पुत्र यनि मांह बी तुहांते शर्मिन्दा हूणा, ताहली जे तिस पवित्र स्वर्गदूतां सौगी अपणे पिता रिया महिमा समेत औणा।”
\c 9
\p
\v 1 फेरी यीशुये अपणयां चेलेयां जो गलाया, “हऊँ तुहांजो सच बोलां भई तुहां चते किछ लोक सै जे येत्थी खढ़िरे, तदुआं तक नीं मरना, तदुआं तक जे परमेशरा जो सामर्था सौगी राज करदे हुए नीं देक्खी लो।”
\s यीशुये रा रुप बदलना
\r (मत्ती 17:1-13; लूका 9:28-36)
\p
\v 2 छेआं दिनां ते बाद यीशुये, पतरस, याकूब, याकूब रे छोट्टे भाई यूहन्ने जो सौगी लया, कने तिन्हांजो ऊच्चे पहाड़ा पर लईग्या; तित्थी जे सै कल्हे थे। तित्थी तिन्हारे सामणे परमेशरे यीशुये रा रुप बदलील्या।
\v 3 येत्थी तक भई तिसरे कपड़ेयां रा रुप बी लग था। सै चमकदार कने बड़े सफेद हुईगै। तिन्हां रिया सफेदिया री इसा धरतिया पर कोई बराबरी नीं थी।
\v 4 फेरी ये दो भविष्यवक्ते मूसा कने एलिय्याह सै जे बौहत पैहले थे तिन्हांजो यीशुये सौगी गल्लां करदे दिक्खे।
\p
\v 5 इस पर पतरसे यीशुये जो गलाया, “गुरू जी, अहांरा येत्थी रैहणा ठीक आ : इस खातर अहां तिन्न तम्बू बनाणे; इक तेरे खातर, इक मूसा खातर, इक एलिय्याह खातर।”
\v 6 काँह्भई सै नीं जाणदा था भई क्या जवाब देओ, इस खातर भई सै कने दुज्जे दो चेले बौहत डरी गरे थे।
\v 7 फेरी इक्की बद्दल़े तिन्हांजो ढकीत्या, कने परमेशरे बद्दल़ा चते बोल्या, “ये मेरा प्यारा पुत्र आ, इस खातर तुहें इसरी सुणा।”
\v 8 मूसा कने एलिय्याह चलीगरे थे, कने तिन्हें सिर्फ यीशुये जो तिन्हां सौगी देख्या।
\p
\v 9 ताहली जे यीशु कने तिसरे तिन्न चेले पहाड़ा परा ते उतरया रां थे, तां यीशुये तिन्हांजो ये हुक्म दित्या भई किसी जो बी तदुआं तक ये नीं दस्यों भई तुहें क्या देख्या, तदुआं तक जे माहणुये रा पुत्र यनि हऊँ मूईरेयां चते जिऊंदा हुईने नीं आई जाऊँ।
\v 10 फेरी चेलयां इसा गल्ला जो याद रखया; पर तिन्हें इस बारे च गलाणा शुरु कित्या, भई “मूईरयां चते जी उठणे रा क्या मतलब आ?”
\p
\v 11 फेरी चेलयां यीशुये ते ये पुच्छया, “शास्त्री काँह बोलां ये भई एलिय्याह भविष्यवक्ते जो मसीह ते पैहले औणा चाहिन्दा?”
\v 12-13 यीशुये जवाब दित्या, “ये सच्च आ, भई परमेशरे एलिय्याह जो पैहले भेजणे रा वायदा कित्तिरा, ताकि लोक मेरे औणे रे वगत त्यार रैहन्गे। पर हऊँ तुहांजो बोलां भई एलिय्याह त आई चुक्कीरा, कने लोकें तिसने जो किछ करना चाहया सै करी चुक्कीरे, तियां जे पवित्रशास्त्रा च तिसरे बारे च लिखिरा। पर माहणुये रे पुत्रा यनि मेरे बारे च काँह येढ़ा लिखिरा भई मिन्जो बौहत दुख सैहणे पौणा, कने लोकां मेरा त्याग करना?”
\s बुरीआत्मा रे सताईरे मुण्डुये जो चंगा करना
\r (मत्ती 17:14-21; लूका 9:37-43)
\p
\v 14 ताहली जे यीशु कने तिसरे तिन्न चेले दुज्यां चेलेयां ले वापस आये, तां देख्या भई तिन्हांरे चऊँ पासयां मती भीड़ लगीरी कने किछ शास्त्री तिन्हांने बैहस करया रायें।
\v 15 तियां जे सारयां लोकें यीशुये जो देख्या, तां सै बौहत हैरान हुणे लगे, कने तिस खौ दौड़ीने तिस्सो मत्था टेकणा कित्या।
\v 16 यीशुये तिन्हांते पुच्छया, “तुहें इन्हांने क्या बैहस करया रायें?”
\v 17 भीड़ा चते इक्की तिस्सो जवाब दित्या, “गुरू, हऊँ अपणे पुत्रा जो तेरले ल्याया, तिसच जे इक बुरीआत्मा इ सै तिस्सो गल्ल नीं करने देन्दी।
\v 18 ताहली जे ये बुरीआत्मा तिस पर हमला कराँ ईं, तिस्सो जमीन्ना पर पटकी देईं : तिसरे मुँआं ते झगूड़ औआं, कने सै अपणे दांद पीहां, कने अकड़ी जां कने हिलदा नींआ। मैं तेरयां चेलयां जो बुरी आत्मा जो बाहर कड्डणे रे खातर बोल्या, पर सै नीं कड्डी सक्के।”
\v 19 ये सुणीने यीशुये तिन्हांजो जवाब देईने गलाया, “इस जुगा रे अविश्वासी लोको, हऊँ कितणे वगता तक तुहां सौगी रैहन्गा? कने कदुआं तक तुहांरी सैहन्गा? तिस मुण्डुये जो मेरले ल्यावा।”
\v 20 इस खातर सै मुण्डुये जो यीशुये ले ली आये, कने तंजे बुरीआत्मे यीशुये जो देख्या, तां तिसे इकदम मुण्डुये जो मरोड़या; कने मुण्डु धरतिया पर पैईग्या, कने मुँआं ते झगूड़ नकाल़णे कने मरेलणे लगया।
\p
\v 21 यीशुये मुण्डुये रे पिता ते पुच्छया, “इसरी ये दशा कदुआं ते हुया रांई?” तिने गलाया, “बचपना ते।
\v 22 कई बार बुरीआत्मे इस्सो अग्गी च कने पाणिये च सट्टीने मारने री कोशिश कित्ती; पर जे तुहें किछ करी सक्को, तां अहां परा तरस खाईने अहांरी सहायता कर।”
\v 23 यीशुये तिस्सो गलाया, “ये नीं बोलणा जे तुहें करी सक्कां ये, काँह्भई परमेशरा पर विश्वास करने औल़यां खातर सै सब किछ करी सक्कां।”
\v 24 मुण्डुये रा पिता इकदम चिल्लाया, “हे प्रभु, हऊँ विश्वास कराँ भई तुहें मेरी सहायता करी सक्कां ये, पर हऊँ विश्वासा च इतणा मजबूत नींआ, इस खातर मेरी सहायता कर ताकि हऊँ विश्वासा च मजबूत हुईजो।”
\v 25 तंजे यीशुये देख्या भई होर बी लोक अहांजो देखणे खातर कट्ठे हुया रायें, तां तिने बुरीआत्मा जो येढ़ा बोलीने झिड़कया, “गूँगा कने बैहरा करने औल़ी आत्मा, हऊँ तिज्जो हुक्म देआं, इस चाते निकल़ी जा, कने इसच भीं ते कदीं बी देखां जांदी।”
\v 26 तां बुरी आत्मा चिल्लाया कने तिस्सो बौहत मरोड़ीने, निकल़ीगी; कने मुण्डु मूईरेयां साई दिख्या, येत्थी तकौ भई बौहत लोक बोलणे लगे भई ये मरीगरा।
\v 27 पर यीशुये मुण्डुये रा हात्थ पकड़ीने खड़ा कित्या, कने सै ठीक हुईग्या।
\v 28 बाद बिच ताहली जे यीशु अपणे चेलेयां सौगी घरा च कल्हा था, तां तिन्हें तिसते पुच्छया, “अहें बुरीआत्मा जो काँह नीं कड्डी सक्के?”
\v 29 फेरी यीशुये जवाब दित्या, “तुहें इस तरिके रियां बुरियां आत्मां जो सिर्फ प्राथना रेई जरिये निकाल़ी सक्कां ये।”
\s अपणिया मौती रे बारे यीशुये री दुज्जी भविष्यवाणी
\r (मत्ती 17:22,23; लूका 9:43-45)
\p
\v 30 फेरी यीशु कने तिसरे चेले तिस इलाके जो छड्डिने चले, कने गलील प्रदेशा चियें हुईने जायां राँ थे। यीशु नीं चाहन्दा था भई किसी जो बी इसा गल्ला रा पता लगो भई हऊँ किति आ,
\v 31 काँह्भई सै अपणयां चेलयां सौगी जादा वगत बिताणा कने तिन्हांजो सखाणा चाँह था। यीशुये तिन्हांजो बोल्या, “माहणुये रे पुत्रा यनि मिन्जो माहणुआं रे हात्था च पकड़वाया जाणा, कने तिन्हां मिन्जो मारी देणा; कने मांह मरने ते बाद तिज्जे दिन जी उठणा।”
\v 32 पर सै गल्ल तिन्हां रिया समझा नीं आई, कने सै तिसते पुछणे ते डराँ थे।
\s सब्बीं ते बड्डा कुण आ?
\r (मत्ती 18:1-5; लूका 9:46-48)
\p
\v 33 फेरी यीशु कने तिसरे चेले कफरनहूम च अपणे घरें गए; ताहली जे सै घरा रे अन्दर थे यीशुये तिन्हाते पुच्छया, “तुहें रस्ते च क्या बैहस करयां राँ थे?”
\v 34 पर सै चुप रै, काँह्भई रस्ते च तिन्हें अप्पूँ चियें ये बैहस कित्ती थी भई अहां चते महान कुण हूणा, ताहली जे यीशु राजा हूणा।
\v 35 यीशु बैट्ठीग्या कने बारा चेलयां जो अप्पूँ ले कट्ठा हुणे रे खातर सद्दया कने तिन्हाजो गलाया, “जे कोई महान बणना चाँह, तां सै सब्बींते छोट्टा कने सब्बीं रा सेवक बणो।”
\v 36 फेरी यीशुये इक बच्चे जो तिन्हांरे सामणे खड़ा हुणे जो बोल्या, तिने बच्चे जो गल़े लाईल्या कने चेलेयां जो बोल्या,
\v 37 “सै जे कोई माह्णु मेरिया वजह ते इस साई इक बच्चे पर दया करां, सै सच्चीजो मेरा आदर कराँ। जे कोई माह्णु मेरा आदर करां, तां सै हकीकत च परमेशरा रा आदर करां तिने जे मिन्जो भेज्जिरा।”
\s सै जे बरोधा च निआं, सै सौगी आ
\r (लूका 9:49-50)
\p
\v 38 फेरी यूहन्ने तिसने बोल्या, “गुरू, अहें इक्की माहणुये जो तेरे नौंवां ते बुरीआत्मां जो निकाल़दे देख्या कने अहें तिस्सो मना करने लगे, काँह्भई सै अहां साई चेलयां चते नीं था।”
\v 39 यीशुये गलाया, “तिस्सो मता रोकदे; काँह्भई येढ़ा कोई निआं सै जे मेरे नौंवां ते सामर्था रे काम्म करो कने फेरी मिन्जो बुरा बोल्ली सक्को,
\v 40 सै जे अहांरा दुश्मण निआं, सै अहांरा मित्र आ।
\v 41 हऊँ तुहांने सच्च बोलां, मसीह रे पिछे चलने रिया वजह ते, जे कोई तुहांरी थोड़ी जेई मदद बी करो तियां जे पाणी प्याणा, तां तिन्हांजो परमेशरा जरूर ईनाम देणा।”
\s ठोकरा री बजह बणना
\r (मत्ती 18:6-9; लूका 17:1,2)
\p
\v 42 यीशुये ये बी बोल्या “सै जे कोई माह पर विश्वास करने औल़यां चते इक्की जो बी पाप करने पर मजबूर करो, भले इ सै इक बच्चे साई कोई हो, ये तिसरे खातर बेहतर हूणा भई इक बजनी पत्थर तिसरे गल़े ने बन्हया जाओ कने तिस्सो डुबणे रे खातर समुद्रा च सट्टि दित्या जाओ, ये तिसरे खातर भयानक सजा हुई सक्का इ पर परमेशरा तिसजो इसते बी भयानक सजा देणी।
\v 43 पाप करने रिया हरेक वजह जो दूर करा! इसजो पूरे तरिके ने अस्वीकार करा तियां जे भई तुहें इक हात्थ बड्डया रांये सै जे तुहांरा पाप करने री वजह बणां। जे तुहें स्वर्गा जो जांये, भले इ तुहांले सिर्फ इक हात्थ हो, सै बधिया। पर तुहांले दो हात्थ हो कने तुहें नरका च जाओ, तां सै बुरा।
\v 44 तिसा जगह पर, सारयां जो खाणे औल़े कीड़े कदीं नीं मरदे कने आग्ग कदीं नीं बुझदी।
\v 45-46 पाप करने रिया हरेक वजह जो दूर करा! इसजो पूरे तरिके ने अस्वीकार करा तियां जे भई तुहें इक पैर बड्डया रांये सै जे तुहांरा पाप करने री वजह बणां। जे तुहें स्वर्गा जो जांये, भले इ तुहांले सिर्फ इक हात्थ हो, सै बधिया। पर तुहांले दो पैर हो कने तुहें नरका च जाओ, तां सै बुरा।
\v 47 पाप करने रिया हरेक वजह जो दूर करा! इसजो पूरे तरिके ने अस्वीकार करा। काणा हुईने तेरा स्वर्गा जो जाणा बौहत अच्छा, बजाये इसरे भई तेरियां दो आक्खीं हुन्दे हुये तिज्जो नरका रिया तिसा अग्गी च पाया जाओ सै जे कदीं मनी बुझणी।
\v 48 तित्थी मूईरे शरीरा जो खाणे औल़े कीड़े कने सै आग्ग कदीं नीं बुझदी।
\v 49 काँह्भई हर इक माहणु अग्गी च परखीने शुद्ध कित्या जाणा, तियां जे बलिदान्ना जो लूण पाईने शुद्ध कित्या जां।
\v 50 लूण खाणे च पाईने खाणे जो स्वादिष्ट बणां, पर जे लूणा रा स्वाद बिगड़ी जाओ, तां तिस्सो तुहें भीं ते इस्तेमाल लायक नीं बणाई सकदे; इक्की दूये सौगी तियां इ शांन्तिया ने रौआ तियां जे लूण खाणे च पाणे ते बाद मिली जां।”
\c 10
\s तलाक रे बारे च यीशुये री शिक्षा
\r (मत्ती 19:1-12; लूका 16:18)
\p
\v 1 फेरी यीशु कफरनहूम नगरा जो छड्डिने यहूदिया रे इलाके री सीमा च कने यरदना नदिया ते पार गया। भीड़ तिसले फेरी कट्ठी हुईगी, फेरी सै अपणे तरिके ने तिन्हौं उपदेश देणे लगया।
\v 2 तां फरीसियें तिसले आईने तिस्सो परखणे खातर तिसते पुच्छया, “क्या ये यहूदी व्यवस्था रे मुतावक ठीक आ भई पुरुष अपणी पत्नियां जो छड्डी दो?”
\v 3 यीशुये तिन्हांजो जवाब दित्या, “मूसे तुहांजो क्या हुक्म दित्तिरा?”
\v 4 तिने गलाया, “मूसे त्याग पत्र लिखणे कने छड्डी देणे रा हुक्म दित्तिरा।”
\v 5 यीशुये तिन्हांने गलाया, “तुहांरे पूर्वजां रिया जिद्दा रिया वजह ते मूसे रिया व्यवस्था च तुहांरे खातर ये हुक्म लिखया।
\v 6 पर सृष्टिया रे शुरुआता तेई परमेशरे नर कने नारी करीने तिन्हांजो बणाईरा।
\v 7 येई वजह इ भई परमेशरे बोल्या, ताहली जे कोई मर्द ब्याह कराँ तां तिस अपणे मौ-बुढ़यां जो छड्डिने अपणिया घराऔल़िया सौगी जुड़ी रैहणा।
\v 8 कने तिन्हां दुईं इक हुईने रैहणा; हलांकि ब्याह ते पैहले सै दो थे, पर परमेशर हुण तिन्हांजो इक देक्खां इस खातर सै चाँह दोन्नों मिलीने रौ।
\v 9 इस खातर तिस्सो जे परमेशरे जोड़ी रा तिस्सो माहणु लग नीं करो।”
\p
\v 10 कने बाद बिच ताहली जे सै चेलेयां सौगी घरा च कल्हा था, तां तिन्हें तिसते इस बारे पुच्छया।
\v 11 यीशुये तिन्हांने गलाया, “सै जे कोई अपणिया घराऔल़िया जो छड्डिने दुज्जिया ने ब्याह करो तां सै तिसा पैहलिया रे बरोधा च व्यभिचार कराँ;
\v 12 कने जे घरा औल़ी अपणे पतिये जो छड्डिने दुज्जे ने ब्याह करो, तां सै व्यभिचार कराँ इ।”
\s मुण्डुआं जो आशीर्र्वाद
\r (मत्ती 19:13-15; लूका 18:15-17)
\p
\v 13 फेरी लोक बालकां जो यीशुये लौ ल्यौणे लगे भई सै तिन्हां पर हात्थ रक्खीने तिन्हांजो आशीर्वाद देओ, पर चेलयां तिन्हांजो झिड़कया।
\v 14 ताहली जे यीशु देक्खां भई सै गुस्सा हुईगे यीशुये चेलयां जो गलाया, “बालकां जो मेरले औणे देआ तिन्हौं नां नीं करा, काँह्भई सै जे कोई बच्चयां साई भरोसा रक्खां ये तिन्हां पर इ परमेशरा राज करने रे खातर त्यार हूणा।
\v 15 हऊँ तुहांजो सच्च बोलां भई सै जे कोई परमेशरा जो अपणे राजे रे रुपा च बच्चयां साई ग्रहण नीं करो, तां परमेशरा तिन्हां पर राज करने जो सैहमत नीं हूणा।”
\v 16 फेरी यीशुये बच्चे जो अपणिया बाँई च लेआ, कने हर इक्की पर अपणे हात्थ रखीने तिन्हांजो आशीष दित्ति।
\s अमीर मुण्डु कने अनन्त जीवन
\r (मत्ती 19:16-30; लूका 18:18-30)
\p
\v 17 कने तंजे सै तित्थी ते निकल़ीने रस्ते च जाये रां था, तां इक माहणु तिसलौ दौड़दा-दौड़दा आया, कने तिसरे सामणे गोडे टेक्कीने तिस्सो पुच्छया, “हे अव्वल गुरू, अनन्त जीवन पाणे रे खातर हऊँ क्या करूँ?”
\v 18 यीशुये तिसने गलाया, “तू मिन्जो अव्वल काँह बोलां? कोई अव्वल निआं, सिर्फ इक आ मतलब परमेशर।
\v 19 तू हुक्मां जो त जाणाँ इ हया : हत्या नीं करनी, व्यभिचार नीं करना, चोरी नीं करनी, झूट्ठी गवाही नीं देणी, छल नीं करना, अपणे पिता कने माता रा आदर करना।”
\v 20 तिने तिसने गलाया, “हे गुरू, इन्हां सब्बीं जो हऊँ बचपना ते मनदा आये राँ।”
\p
\v 21 यीशुये तिस खौ देखीने तिसने प्यार कित्या, कने तिस्सो गलाया, “इक गल्ल इ सै जे तैं हुण तक नीं कित्ती; घरा जो जा, जो किछ तेरा तिस्सो बेच्चीने गरीबां जो बंडी दे तिज्जो स्वर्गा च धन मिलणा, कने आईने मेरा चेला बण।”
\v 22 इसा गल्ला ते तिसरे मुँआं पर उदासी छाईगी, कने सै दुखी हुईने चलिग्या, काँह्भई सै बौहत धनी था।
\p
\v 23 यीशुये चऊँ तरफा देखीने अपणयां चेलयां ने गलाया, “अमीर लोकां जो इसा गल्ला रा फैसला करना बड़ा मुश्कल आ भई परमेशर तिन्हांरियां जिन्दगियां पर राज करो!”
\v 24 चेले तिसरियां गल्लां ते बड़े हैरान हुये भई तिने क्या गलाया! इस खातर यीशुये फेरी भीं तिन्हांजो जबाब दित्या, “मेरे बच्चयो, सै जे धना पर भरोसा रखां ये, तिन्हां खातर ये फैसला लेणा कितना मुश्कल आ भई परमेशर तिन्हांरियां जिन्दगियां पर राज करो!
\v 25 सच्चीजो, तियां जे ऊँटा रा सुईया रे छेदा ते निकल़णा मुश्कल आ तियां इ धनवान माहणुये रा परमेशरा रे राज्जा च प्रवेश करना बी उतणा इ मुश्कल आ!”
\v 26 सै बौहत इ हैरान हुईने अप्पूँ चियें बोलणे लगे, “इसरा मतलब येआ भई कोई बी अपणे पापां रिया सजा ते बची नीं सकदा भई सै स्वर्गा च जाई सक्को।”
\v 27 यीशुये तिन्हां खौ देखीने गलाया, “माहणुआं ते त ये नीं हुई सकदा, पर परमेशरा ते ये हुई सक्कां, काँह्भई परमेशर सब किछ करी सक्कां।”
\v 28 पतरस तिस्सो बोलणे लगया, “देख, अहें त सब किछ छड्डिने तेरे पिछे आई गरे।”
\v 29 यीशुये जवाब दित्या, “हऊँ तुहांजो सच बोलां भई तिने जे, मेरा चेला बणने कने मेरिया खुशखबरिया जो सुनाणे रे खातर, अपणा घर बार, भाईयां, बैहणां, माता या पिता, बाल-बच्चयां, या खेतां जो छड्डीत्या हो,
\v 30 तिन्हां लोकां इसा जिन्दगिया च तिस छड्डीरे जो सतावा सौगी सौ गुणा पाणा, कने औणे औल़े जुगा च तिन्हां अनन्त जीवन पाणा।
\v 31 पर हऊँ तुहां सब्बीं जो खबरदार कराँ; तुहां चते सै जे कोई अप्पूँजो बड़ा खास बणांगा, तिस खास नीं समझया जाणा; कने सै जे अप्पूँजो बड़ा खास नीं बणांगा तिसजो खास समझया जाणा।”
\s अपणिया मौती रे बारे यीशुये री तिज्जी भविष्यवाणी
\r (मत्ती 20:17-19; लूका 18:31-34)
\p
\v 32 यीशु कने तिसरे चेले यरूशलेम नगरा जो जाणे औल़े रस्ते च थे, कने यीशु तिन्हांते अग्गे-अग्गे जाया राँ था : चेले हैरान थे कने सै जे तिसरे पिछे-पिछे चलीरे थे सै डरीरे थे, तां यीशुये फेरी तिन्हां बाराँ जो लईने तिन्हांने ये गल्लां बोलणे लगया, सै जे तिसने हुणे औल़ियां थिआं,
\v 33 “देक्खा, अहें यरूशलेम जो जाया रायें, कने माहणुये रा पुत्र यनि हऊँ मुखियायाजकां कने यहूदी शास्त्रियां रे हत्थां पकड़वाया जाणा, कने तिन्हां तिस्सो मारने लायक ठैहराणा, कने अन्यजातियां रे हात्था च देणा।
\v 34 तिन्हां मेरा मजाक बनाणा, माह पर थुकणा, मिन्जो कोड़े मारने कने जानी ते मारना, फेरी तिन्नां दिनां ते बाद मांह जिऊंदे हुई जाणा।”
\s याकूब कने यूहन्ने री बिनती
\r (मत्ती 20:20-28)
\p
\v 35 तां जब्दिये रे पुत्र याकूब कने यूहन्ने तिस लौ आईने गलाया, “गुरू जी, अहें चाँह थे भई जो किछ अहें तेरते मंगीये, सैई तुहें अहां रे खातर करो।”
\v 36 यीशुये तिन्हांने गलाया, “तुहें क्या चाँये भई हऊँ तुहांरे खातर करूँ?”
\v 37 तिने तिसने गलाया, “ताहली जे तुहें अपणे महिमामय राज्जा च राज करगे, तां अहां चते इक्की जो तेरे सज्जे कने दुज्जे जो तेरे खब्बे पासे बठाये ताकि अहें तुहां सौगी राज करिये।”
\v 38 पर यीशुये तिन्हांने बोल्या, “तुहें नीं जाणदे भई क्या मंगया रायें? क्या तुहां सै दुख सैहणा सै जे हऊँ सैहणे जाईराँ?” कने क्या तुहें मौती री सजा स्वीकार करी सक्कां ये तिसजो जे सै मिन्जो देणे औल़े?
\p
\v 39 चेलयां तिस्सो गलाया, “अहांते हुई सक्कां।” यीशुये तिन्हौं गलाया, “सै दुख जे हऊँ सैहणे औल़ा; तिसजो तुहें सैई सक्कां ये; कने तिसा मौती जे हऊँ मरने जाईराँ, तिसा मौती तुहें मरी सक्कां ये!
\v 40 पर तिन्हां खातर जे त्यार कित्तिरा, तिन्हां छड्डिने होर किसी जो अपणे सज्जे कने खब्बे बठाणा मेरा काम्म निआं।”
\v 41 येढ़ा सुणीने दस्सो चेले याकूब, कने यूहन्ना पर गुस्सा हुणे लगे।
\v 42 तां यीशुये तिन्हौं अप्पूँ ले सद्दीने तिन्हांजो गलाया, “तुहें जाणाँ ये भई सै जे अन्यजातियां रे हाक्म समझे जांये, सै तिन्हां पर दवाव पाईने राज कराँ ये; कने तिन्हां च सै जे बड्डे अधिकारी ये, तिन्हां पर अधिकार जतांये।
\v 43 पर तुहां सौगी येढ़ा नीं हूणा, काँह्भई जो कोई तुहां च महान बणना चाँह सै तुहांरा सेवक बणो;
\v 44 कने सै जे कोई तुहां च प्रधान हूणा चाओ, सै सबनी रा दास बणो।
\v 45 काँह्भई माहणुये रा पुत्र यनि हऊँ इस खातर नीं आया भई तिसरी सेवा कित्ती जाओ, पर इस खातर आया, भई अप्पूँ सेवा करो, कने बौहत सारे लोकां जो पापां ते छुड़ाणे खातर अपणा प्राण देओ।”
\s अन्हे बरतिमाईये जो आक्खीं री लोय दान
\r (मत्ती 20:29-34; लूका 18:35-43)
\p
\v 46 यीशु कने तिसरे चेले यरूशलेम जान्दे हुये यरीहो नगरा च आये, फेरी ताहली जे सै यरीहो इलाके ते निकल़े, तिन्हां सौगी इक बड्डी भीड़ बी चलीरी थी, तां तिमाई रा पुत्र बरतिमाई, सै जे इक अन्हा भिखारी था, सड़का रे कनारे बैठिरा था।
\v 47 ये सुणीने भई यीशु नासरी तित्थी ते जाया रां, सै हाक पाईने बोलणे लगया, “दाऊद री सन्तान, यीशु माह पर दया कर।”
\p
\v 48 तिस्सो मतयां लोकें झिड़कया भई सै चुप रौ, पर सै होर बी जोरा ने हाकां पाणे लगया, “हे दाऊद री सन्तान, माह पर दया कर।”
\v 49 तां यीशुये रुकीने गलाया, “तिस्सो सद्दा।” कने लोकें तिस अन्हे जो सद्दीने तिस्सो गलाया, “हौंसला रख! उट्ठ यीशु तिज्जो सदया राँ।”
\v 50 सै अपणा चोल़ा सट्टि ने झट उट्ठया, कने यीशुये लौ आया।
\v 51 तां यीशुये तिसने गलाया, “तू क्या चाँह भई हऊँ तेरे खातर करूँ?” अन्हे तिसने गलाया, “हे गुरू, ये भई हऊँ देखणे लगुं।”
\v 52 यीशुये तिसने गलाया, “चलीजा, तेरे विश्वासा रिया वजह ते मैं तिज्जो ठीक कित्या।” कने सै इकदम देखणे लगीग्या, कने रस्ते च तिसरे पिछे-पिछे चलीप्या।
\c 11
\s यरूशलेम च जित्ति ने औणे री खुशी
\r (मत्ती 21:1-11; लूका 19:28-40; यूहन्ना 12:12-19)
\p
\v 1 तंजे यीशु कने तिसरे चेले यरूशलेम नगरा रे नेड़े, जैतून पहाड़ा पर बैतफगे कने बैतनिय्याह गाँवां रे नेड़े आये, तां तिने अपणे चेलयां चते दुईं जो ये बोलीने भेज्या,
\v 2 “सामणे रे गाँवां च जावा कने तिसच पुजदे इ इक गधिया रा बच्चा, तिस पर जे कोई बी बैठिरा नीं हो, तुहौं बझीरा मिलणा। तिस्सो खोल्ही ने येत्थी ली औआ।
\v 3 जे कोई तुहांते पुच्छो, ‘ये क्या करया रायें?’ तां बोल्यों, ‘यीशु अहांरे प्रभुये जो इसरी जरूरत इ,’ कने तिस छोड़े इ इस्सो येत्थी भेजी देणा।”
\p
\v 4 तां तिन्हें जाईने तिस बच्चे जो बाहर दरवाजे सौगी गल़िया च बझीरा पाया, कने खोलणे लगे।
\v 5 तिन्हां चते सै जे ओत्थी खढ़ी रे थे, किछ लोक बोलणे लगे, “ये क्या करया रायें गधिया रे बच्चे जो काँह खोल्या रायें?”
\v 6 तेढ़ा जे यीशुये गलाया था, तेढ़ा इ चेलयां तिन्हांजो जवाब दित्या; तां लोकें गधिया रा बच्चा तिन्हांजो नेणे दित्या।
\v 7 तिन्हें गधिया रे बच्चे जो यीशुये ले ल्याए कने तिस पर अपणे किछ कपड़े रखे कने सै तिस पर बैठिग्या।
\v 8 तां बौहत सारे लोकें अपणे किछ कपड़े रस्ते च बछाये कने होरी खेतां चते डाल़ियां कट्टी-कट्टीने यीशुये जो आदर देणे खातर बछाई तियां।
\v 9 सै जे यीशुये रे अग्गे-अग्गे चलया राँ थे कने पिछे-पिछे ते आया रां थे, हाकां पाई-पाईने गलाया राँ थे, “परमेशरा री जय हो! परमेशर तिसजो आशीष देओ सै जे अपणे अधिकारा सौगी औआं!
\v 10 परमेशर तुहांजो आशीष देओ ताहली जे तुहें अहांरे पूर्वज राजे दाऊद साई राज करना; परमेशरा री जय हो सै जे सब्बीं ते ऊच्चे स्वर्गा चा!”
\p
\v 11 कने सै यरूशलेम पुज्जी ने मन्दरा च आया, कने चऊँ पासयां सब्बीं चीज़ा जो देखीने बाराँ चेलयां सौगी बैतनिय्याह गाँवां जो गया, काँह्भई सांझ हुईगरी थी।
\s बगैर फल़ा ते अंजीरा रा डाल़
\r (मत्ती 21:18,19)
\p
\v 12 दुज्जे दिन ताहली जे यीशु कने तिसरे चेले बैतनिय्याह गाँवां ते निकल़ीने यरूशलेम जाया राँ थे, तां यीशुये जो भूक्ख लगी।
\v 13 सै दूरा ते अंजीरा रा इक डाल़ देखीने इकदम तिसरे नेड़े गया भई शायद तिसच कोई फल़ मिली जाओ : पर पत्तयां जो छड्डिने किछ नीं मिलया; काँह्भई फल़ा रा मौसम नीं था!
\v 14 फेरी यीशुये तिस डाल़ा ने गलाया, “हूणा ते कोई बी तेरा फल़ दबारा नीं खांगा!” कने तिसरे चेले इसा गल्ला जो सुणयां राँ थे।
\s मन्दरा ते दुकानदारां जो बाहर कड्डया जाणा
\r (मत्ती 21:12-17; लूका 19:45-48; यूहन्ना 2:13-22)
\p
\v 15 फेरी यीशु कने तिसरे चेले वापस यरूशलेम नगरा च आये, कने सै मन्दरा रे अंगणा च गया; कने तित्थी सै जे लेण-देण करया राँ थे तिन्हांजो बाहरा कड्डणे लगया, कने बेचणे कने खरीदणे औल़यां रियां चौकियां कने कबूतर बेचणे औल़यां रियां चौकियां पल़टी तियां,
\v 16 कने मन्दरा रे अंगणा चते किसी जो कोई बी समान लईने औणे-जाणे नीं दित्या।
\v 17 कने तिने उपदेश देईने तिन्हांजो गलाया, “क्या ये नीं लिखिरा भई मेरा घर सब्बीं जातियां रे लोकां खातर प्राथना रा घर हूणा? पर तुहें इस्सो चोराँ रे छिपणे री गुफा बणाई तरा।”
\v 18 ये सुणीने मुखियायाजक कने शास्त्री तिस्सो मारने री तरकीब सोचणे लगे; काँह्भई सै यीशुये ते डराँ थे, इस खातर भई सब लोक तिसरे उपदेशा ते हैरान हुआं थे।
\v 19 ताहली जे सांझ हुई यीशु कने तिसरे चेले नगरा ते बाहर चलीगे।
\s सुक्के अंजीरा रे डाल़ा ते शिक्षा
\r (मत्ती 21:20-22)
\p
\v 20 अगली सुबह ताहली जे यीशु कने तिसरे चेले कट्ठे यरूशलेम जो रस्ते पर जाया राँ थे, तां तिन्हें तिस अंजीरा रे डाल़ा जो जड़ां तकौ सुक्कीरा देख्या।
\v 21 पतरसा जो सै गल्ल याद आई, कने तिने तिन्हांजो गलाया, “हे गुरू, देख! ये अंजीरा रा डाल़ तिस्सो जे तैं शाप दित्या था, सुकीगरा।”
\v 22 यीशुये तिन्हौं जवाब दित्या, “परमेशरा पर विश्वास रक्खा।
\v 23 हऊँ तुहांजो सच बोलां भई जे कोई इस पहाड़ा जो बोल्लो, ‘तू उखड़ी जा, कने समुद्रा च जाईने पौ,’ कने अपणे मना च भरोसा रक्खो भई तेढ़ा जे सै बोलगा, तियां इ हुईजो, तां तिस खातर सैई हूणा।
\v 24 इस खातर तुहांजो बोलां भई जो किछ तुहें प्राथना च मंग्गो, तां विश्वास करीलो भई तुहौं सै मिलीग्या, कने तुहां खातर हुई जाणा।
\v 25 कने ताहली जे कदीं तुहें खड़ीने प्राथना कराँ ये तां जे तुहांरे मना च किसी रिया तरफा ते कोई वरोध हो, तां तिस्सो माफ करा : इस खातर भई तुहांरा स्वर्गीय पिता बी तुहांरे पाप माफ करे।
\v 26 कने जे तुहें माफ नीं करो तां तुहांरा पिता बी सै जे स्वर्गा च आ, तुहांरे पाप माफ नीं करगा।”
\s यीशुये रे अधिकारा रा स्वाल
\r (मत्ती 21:23-27; लूका 20:1-8)
\p
\v 27 यीशु कने तिसरे चेले दबारा यरूशलेम नगरा च पुज्जे, तंजे यीशु मन्दरा रे अंगणा च टैहलयां राँ था, तां मुखियायाजक कने यहूदी शास्त्री कने यहूदी बजुर्ग तिसलौ आईने पुछणे लगे,
\v 28 “सै काम्म जे तैह कित्ते तिन्हांजो करने खातर तेरले क्या अधिकार आ? ये सब बोलणे कने ये करने रा अधिकार तिज्जो किने दित्या?”
\v 29 यीशुये तिन्हांजो जवाब दित्या, “मांह बी तुहांते इक स्वाल पुच्छां; जे तुहें मिन्जो जवाब देईत्या, तां माह बी तुहांजो दसणा भई इन्हां कम्मां जो करने रा अधिकार मिन्जो किने दित्तिरा, तिन्हांजो जे हऊँ करीराँ।
\v 30 यूहन्ना रा बपतिस्मा क्या परमेशरा रिया तरफा ते था या माहणुआं रिया तरफा ते था? मिन्जो जवाब देआ।”
\v 31 तां सै अप्पूँ चियें विचार करने लगे भई जे अहें बोलिये, परमेशरा रिया तरफा ते था, तां इस अहांते पुछणा, फेरी तुहें तिस पर विश्वास काँह नीं कित्या?
\v 32 कने जे अहें बोलिये, माहणुआं रिया तरफा ते तां क्या हूणा, सै डरां थे भई जे तिन्हें येढ़ा बोल्या तां लोकां तिन्हांरे खातर परेशानी खढ़ी करनी, काँह्भई बौहत सारे लोकां जो इसा गल्ला रा यकीन था भई यूहन्ना हकीकत च इक भविष्यवक्ता था।
\v 33 इस खातर तिन्हे यीशुये जो जवाब दित्या, “अहें नीं जाणदे।” यीशुये तिन्हांजो गलाया, “मांह बी तुहांजो नीं दसणा भई हऊँ ये काम्म किस अधिकारा ने कराँ।”
\c 12
\s दुष्ट करसाणां रा द्रष्टान्त
\r (मत्ती 21:33-46; लूका 20:9-19)
\p
\v 1 फेरी यीशु उदाहरण देईने मुखियेयाजकां, यहूदी शास्त्रियां कने यहूदी स्याणयां जो बोलणे लगया : “किसी माहणुये अंगूरां रा बगीचा लगाया, कने तिसरे चऊँ पासयां बाड़ बन्ही, कने अंगूरां रा रस निकाल़णे खातर इक कोहलू लगाया। तिने बगीचे री रखवाल़ी करने खातर इक गुम्मट बी बणाया; कने करसाणां जो तिसरा ठेका देईने प्रदेशा जो चलिग्या।
\v 2 फेरी ताहली जे फसल त्यार हुईगी, तां तिने अपणे दास्सां चते इक्की जो करसाणा ले अपणा हिस्सा लेणे खातर भेज्या।
\v 3 पर करसाणें तिस्सो पकड़ीने कुट्टया कने बिणा किछ दित्ते मालका ले वापस भेजित्या।
\v 4 फेरी बगीचे रे मालके इक होर दास तिन्हां लौ भेज्या, तिन्हें तिसरा बी सिर फाड़ित्या कने तिसरी बेज्जति कित्ती।
\v 5 फेरी तिने इक होर दास्सा जो भेज्या; तिन्हें तिस्सो मारीत्या। तां तिने होर कई दास्सां जो भेज्या; तिन्हां चते तिने कईयां जो कुट्टया, कने थोड़यां जो मारीत्या।
\v 6 हुण भेजणे खातर मालका ले सिर्फ इक इ माह्णु था। सै माह्णु तिसरा अपणा प्यारा पुत्र था; आखिर बिच तिने तिस्सो बी तिन्हां लौ ये सोच्चीने भेज्या, ‘भई सै मेरे पुत्रा रा आदर करगे।’
\v 7 पर ताहली जे करसाणें तिसरे पुत्रा जो औन्दे हुये देख्या, तां तिन्हें इक्की दूये ने गलाया, ‘येई त बगीचे रा बारस आ। आओ, अहें इस्सो मारी दईये, तां सब किछ अहांरा हुई जाणा।’
\v 8 कने तिन्हें तिस्सो पकड़ीने मारीत्या, कने लाश अंगूरां रे बगीचे ते बाहर सट्टीत्ती।”
\p
\v 9 यीशुये पुच्छया “तुहांजो क्या लगां भई अंगूरां रे बगीचे रा मालक क्या करगा? हऊँ तुहांजो बोलां तिस आईने सै करसाण मारी देणे, कने अंगूरां रा बगीचा दुज्जेयां जो दई देणा।
\v 10 क्या तुहें पवित्रशास्त्रा च ये वचन नीं पढ़या :
\q1 “‘तिस पत्थरा जो जे राज मिस्त्रीये बेकार समझया था\f + \fr 12:10 \ft यहां पत्थरा री तुलना यीशुये ने कित्ती जाया रांई।\f*,
\q2 सैई मकाना रा खास पत्थर हुईग्या;
\q1
\v 11 ये परमेशरा रिया तरफा ते हुआ,
\q2 कने ये अहां रिया नज़राँ च अदभुत आ!’”\f + \fr 12:11 \ft भजन संहिता 118:23\f*
\p
\v 12 तां यहूदी अगबेयां यीशुये जो पकड़ना चाहया; काँह्भई सै समझीगे थे भई इने आहंरे बारे च ये उदाहरण बोलीरा : पर सै लोकां ते डरे; कने तिस्सो छड्डिने चलीगे।
\s कैसरा जो कर देणा
\r (मत्ती 22:15-22; लूका 20:20-26)
\p
\v 13 फेरी यहूदी अगबेयां यीशुये जो गल्लां च फसाणे खातर किछ फरीसी अगुवेयां कने राजा हेरोद रे समर्थकां जो तिसले भेज्या।
\v 14 तिन्हें आईने तिस्सो गलाया, “गुरू जी, अहें जाणाँ ये, भई तू सच्चा, कने किसी री परवाह नीं करदा काँह्भई तू माहणुआं रा मुँह देखीने गल्लां नीं करदा, (यनि किसी रा पक्षपात नीं करदा) पर परमेशरा रा रस्ता सच्चाईया ने दस्सां। तां मूसा रिया व्यवस्था रे मुताबक क्या बादशाह कैसरा जो यनि रोमी सरकारा जो कर देणा ठीक आ की नीं?
\v 15 अहें कर दईये की नीं दईये?”
\p पर यीशुये तिन्हारा कपट जाणीने, तिन्हाजो गलाया, “हऊँ जाणा भई तुहें मेरे मुँआं ते किछ गल़त निकलवाणे री कोशिश करी रायें ताकि माह पर कोई दोष लाई सक्को।” कने तिने बोल्या, “इक दिनार (इक्की दिना रिया मजदूरिया रे बराबर था) मेरे लौ ल्यावा, भई हऊँ तिस्सो देक्खुँ।”
\v 16 सै इक दिनारा रा सिक्का ली आये कने यीशुये तिन्हाते पुच्छया, “इस दिनारा पर शकल कने नौं किसरा?” तिन्हें गलाया, “बादशाह कैसर यनि रोमी सरकारा री।”
\v 17 यीशुये तिन्हाजो गलाया, “सै जे रोमी सरकारा रा यनि बादशाह कैसरा रा, सै कैसरा जो देओ, कने सै जे परमेशरा रा सै परमेशरा जो देओ।” तां सै तिस पर बौहत हैरान हुणे लगे।
\s मूईरेयां ते जिऊंदा हूणा कने ब्याह
\r (मत्ती 22:23-33; लूका 20:27-40)
\p
\v 18 फेरी सदूकी समूह रे किछ लोक यीशुये ले आए। सदूकी समूह ये नीं मनदा भई मूईरे लोक भीं ते जिऊंदे हुई सक्कां ये, तिन्हें आईने यीशुये ते पुच्छया,
\v 19 “गुरू, मूसे अहां खातर लिखिरा भई जे किसी रा भाई बिणा औल़ाद मरी जाओ कने तिसरी जनाना रई जाओ, तां तिसरा भाई तिसा विधवा ने ब्याह करी लौ कने अपणे भाई ये खातर बंश चलाओ।\f + \fr 12:19 \ft उत्पत्ति 38:8, व्यवस्थाविवरण 25:5\f*
\v 20 इक बार सात्त भाई थे। पहला भाई ब्याह करीने बिणा औल़ादे मरीग्या।
\v 21 तां दुज्जे भाईये तिसा बिधवा ने ब्याह करील्या कने बगैर औल़ाद मरीग्या; कने तियां इ तिज्जे ने बी हुया।
\v 22 कने सत्तां भाईयां री कोई औल़ाद नीं हुई। आखिर च सै बिधवा बी मरीगी।
\v 23 इस खातर जिऊंदा हुणे पर सै तिन्हां चते किसरी जनाना हुंगी? काँह्भई सै सत्तां री जनाना हुईगरी थी।”
\p
\v 24 यीशुये तिन्हाजो जवाब दित्या, “तुहें इसा वजह ते गल़त ये काँह्भई तुहें पवित्रशास्त्रा जो कने परमेशरा री सामर्था जो नीं जाणदे।
\v 25 काँह्भई तंजे तिन्हां मूईरयां चते भीं ते जिऊंदेयां हुंणा, तां नां ब्याह हुणे कने नां खसमा री कोई ज्वाणस हूणी, नां ज्वाणसा रा कोई खसम हूणा, तिन्हां स्वर्गा च दूतां साई हूणा। स्वर्गदूत ब्याह नीं करदे।
\v 26 मूईरयां चते जिऊंदा हुणे रे बारे च: क्या तुहें मूसा रिया कताबा च परमेशर जल़दिया हुईया झाड़िया चते मूसा ने गल्ल करां, तिसा जगह परमेशर बोलां भई हऊँ अब्राहमा रा परमेशर, कने इसहाका रा परमेशर, कने याकूब रा परमेशर आ?
\v 27 तिस वगत, सै तिन्नो मरी चुक्कीरे थे। पर परमेशरा रे सामणे सै हुण बी जिऊंदा ये। इस खातर तिने येढ़ा बोल्या, सै मूईरेयां लोकां रा परमेशर नींआ, सै तिन्हां लोकां रा परमेशर आ सै जे जिऊंदे! तुहें इन्हां गल्लां रा विश्वास नीं करीने, बौहत गल़ती कित्ती।”
\s सब्बीं ते बड्डा हुक्म
\r (मत्ती 22:34-40; लूका 10:25-28)
\p
\v 28 यहूदी शास्त्रियां चते इक्की आईने तिन्हांजो बैहस करदे सुणया, कने ये जाणीने भई यीशुये तिन्हां खरे हिसाबा ने जवाब दित्या, इस खातर तिसते पुच्छया, “सब्बीं हुक्मां चते खास हुक्म कुण जेआ?”
\p
\v 29 यीशुये तिस्सो जवाब दित्या, “सारयां हुक्मा चते ये खास हुक्म आ,” “इस्राएल रे लोको ‘सुणा, प्रभु अहांरा परमेशर इक इ प्रभु आ।
\v 30 इस खातर, तू प्रभु अपणे परमेशरा ते अपणे सारे मन, अपणे सारे प्राण, अपणी सारी अक्कल, अपणी सारिया ताकता ते प्रेम रख।’
\v 31 कने दुज्जा खास हुक्म येआ, ‘तू अपणे पड़ेसिये ने अप्पूँ साई प्रेम रख।’ इसते बड्डा होर कोई हुक्म निआं।”
\p
\v 32 यहूदी शास्त्रिये यीशुये ने गलाया, “गुरू, बौहत ठीक बोल्या।” “तू ये सच्च बोलां भई सिर्फ इक इ परमेशर आ, कने इसते इलावा होर कोई परमेशर निआं।\f + \fr 12:32 \ft यशायाह 45:18, व्यवस्थाविवरण 4:35\f*
\v 33 कने तिसने अपणे सारे मना, कने सारिया अक्ला, कने सारिया ताकता सौगी प्रेम रखणा; कने अपणे पड़ेसिये ने अप्पूँ साई प्रेम रखणा, ये सारयां भेन्टां कने बलिदान्नां ते बधी नेआ।”\f + \fr 12:33 \ft व्यवस्थाविवरण 6:4-5, लैव्यव्यवस्था 19:18, होशे 6:6\f*
\p
\v 34 तंजे यीशुये देख्या भई तिने समझा ने जवाब दित्या, तां तिसने गलाया, “परमेशरा जो राजे रे रुपा च ग्रहण करने ते तुहें बड़ा दूर नींये।” कने इसते बाद फेरी किसी जो यीशुये ते किछ पुछणे री हिम्मत नीं हुई।
\s मसीह किसरा पुत्र आ
\r (मत्ती 22:41-46; लूका 20:41-44)
\p
\v 35 फेरी यीशुये मन्दरा रे अंगणा च उपदेश देन्दे हुये ये गलाया, “शास्त्री काँह बोलां ये भई मसीह दाऊद रा पुत्र आ?
\v 36 राजा दाऊदे अप्पूँ इ पवित्र आत्मा च हुईने मसीह रे बारे च बोल्या :
\q1 “ ‘परमेशरे मेरे प्रभुये ने गलाया,
\q2 “मेरे सज्ज़े पासे बैठ,
\q1 तदुआं तकौ जे भई हऊँ तेरे सारयां दुश्मणां जो,
\q2 तेरे बशा च नीं करी दूँ।” ’\f + \fr 12:36 \ft भजन संहिता 110:1\f*
\m
\v 37 दाऊद तां अप्पूँ इ मसीह जो अपणा प्रभु बोलां, फेरी सै तिसरा पुत्र कियां हुआ? कने भीड़ा रे लोक तिसरे उपदेशा जो मज़े ने सुणां थे।”
\s यहूदी शास्त्रियां ते खबरदार
\r (मत्ती 23:1-36; लूका 20:45-47)
\p
\v 38 ताहली जे यीशु तिन्हां लोकां जो उपदेश देई कराँ था, तां तिने तिन्हांजो गलाया, “यहूदी शास्त्रियां ते बचीने रौआ, सै जे लम्मे-लम्मे कपड़े पैहनीने घुमणा कने बज़ाराँ च लोकां ते ईज्जत पाणा पसन्द कराँ ये,
\v 39 कने सै यहूदी सभा घरा च सब्बीं ते खास जगहां पर बैठणा पसन्द कराँ ये। धाम्मां च सै तिन्हां जगहां च बैठणा पसन्द कराँ ये तित्थी जे सब्बींते ईज्ज़तदार लोक बैट्ठां ये।
\v 40 सै विधवां जो धोखा देईने तिन्हांरे घराँ कने धन-दौलता जो ठगी लैं, फेरी सै लोकां जो ये दस्सां ये भई बड्डिया देरा तक प्राथना करीने सै बधिया करी रांये। येढ़यां लोकां जो भयानक सजा मिलणी।”
\s गरीब बिधवा रा दान
\r (लूका 21:1-4)
\p
\v 41 यीशु मन्दरा रिया दान-पेट्टिया रे सामणे बैठीने देख्या राँ था भई लोक मन्दरा रिया पेट्टिया च कियां दान पांये; कने अमीर लोकें दान-पेट्टिया च बौहत जादा दान पाया।
\v 42 इतणे च इक गरीब विधवे आईने ताँबे रे दो छोट्टे सिक्के (दमड़ियाँ), सै जे इक्की धेले रे बराबर हुआं इयां, पाईयां।
\v 43 तां यीशुये अपणे चेलयां जो अप्पूँ ला सद्दीने तिन्हांने गलाया, “हऊँ तुहांजो सच्च बोलां भई मन्दरा रिया दान-पेट्टिया च पाणे औल़यां चते इस गरीब विधवे सब्बीं ते जादा दान दित्या;
\v 44 काँह्भई सारयां देणे औल़यां अपणे बौहत पैसे चते किछ हिस्सा दान दित्या, पर इस बिधवे अपणा सब किछ देईत्या येत्थी तक भई तिसाले जिऊंदा रैहणे खातर बी किछ नीं रैया।”
\c 13
\s मन्दरा रे बिनाशा री भविष्यवाणी
\r (मत्ती 24:1-2; लूका 21:5-6)
\p
\v 1 ताहली जे यीशु कने तिसरे चेले तिस मन्दरा चते निकल़या राँ थे, तां तिसरे चेलयां चते इक्की तिसने गलाया, “गुरू जी, देख! केड्डे बड्डे पत्थर कने कितणे सुन्दर मकान ये!”
\v 2 यीशुये तिसने गलाया, “तुहें इसा इमारता जो सिधा येत्थी खढ़िरा देखी रायें! ये सब किछ नाश हुई जाणा।”
\s संकट कने कल़ेश
\r (मत्ती 24:3-14; लूका 21:7-19)
\p
\v 3 तंजे यीशु मन्दरा रे सामणे जैतून्ना पहाड़ा पर बैठिरा था, तां पतरस, याकूब, यूहन्ना कने अन्द्रियासे लग जाईने तिसते पुच्छया,
\v 4 “अहौं दस्स भई ये गल्लां काहलूं हुणियां? कने तंजे ये सारियां गल्लां पूरियां हुणे औणियां हुंगियां तिस वगता रा क्या नशाण हूणा?”
\v 5 यीशु तिन्हाने बोलणे लगया : “ध्यान रौ भई कोई तुहांजो धोखा नीं देओ।
\v 6 कईयां लोकां औणा कने बोलणा भई मैं तिन्हांजो भेज्जिरा, ‘हऊँ मसीह आ,’ कने तिन्हां कई लोकां जो भरमाणा।
\v 7 कने तंजे तुहें लड़ाईयां, कने लड़ाईयां री चर्चा सुणो, तां घबरान्दे देखां; काँह्भई इन्हांरा हूणा जरूरी आ, पर तिस वगत संसारा रा अन्त नीं हूणा।
\v 8 काँह्भई इक्की जातिया दुज्जिया जातिया पर, कने राज पर राज चढ़ाई करनी। बौहत सारी जगहां च हिलण हुणे, कने नकाल़ पौणे। लोकां री पीड़ त जनाना रे बच्चा पैदा करने री पैहली पीड़ा रिया शुरुआता साई हूणी।”
\p
\v 9 “पर तुहें अपणे बारे च त्यार हुई जावा; काँह्भई लोकां तुहांजो महासभा रे हवाले करना कने तुहांजो यहूदी सभा घराँ च मारया-कुट्टया जाणा, कने मेरिया वजह ते तुहें राजपालां कने राजयां रे सामणे खड़े कित्ते जाणे, ताकि तुहें मेरे खातर गवाही देओ।
\v 10 पर ये जरूरी आ भई संसारा रा अंत होणे ते पैहले मेरे बारे च खुशखबरी सब्बीं देशां च प्रचार कित्ती जाओ।
\v 11 ताहली जे तुहांजो गिरफ्तार करील्या जाओ कने अदालता च लेई जाया जाओ, तां पैहले ते चिन्ता देखां करदे, भई अहां क्या बोलणा। पर सै जे किछ तुहांजो तिस वगत दस्या जाणा, सैई बोलणा; काँह्भई बोलणे औल़े तुहें नींये, पर पवित्र आत्मा।”
\p
\v 12 “तिस वगत लोकां अपणे विश्वासी भाई-भैणां जो मारने रे खातर पकड़वाणा, तियां इ माता पिता अपणे बच्चयां ने करना कने बच्चयां अपणे माता-पिता रे खिलाफ हुईने तिन्हांजो मरवाणे खातर बैरियां रे हत्था च सौंपणा।
\v 13 कने माह पर विश्वास करने रिया वजह ते बौहत सारयां लोकां तुहांजो नफरत करनी; पर सै जे सताव रे आखिरी दिनां तक मेरे विश्वासा च बणीरा रैहन्गा, सै बचाया जाणा।”
\s महांसंकट-काल
\r (मत्ती 24:15-28; लूका 21:20-24)
\p
\v 14 “पढ़ने औल़ा समझी लो : इक दिन ताहली जे तुहें तिस ज्वाड़ने औल़ी गन्दी चीज़ा जो मन्दरा च खढ़ी रिया जो देखगे, तित्थी जे तिसा चीज़ा रा रैहणा ठीक नींआ, कने तिसरिया वजह ते जे मन्दर उजाड़ बणी जां। तां सै जे यहूदिया प्रदेशा च ओ सै पहाड़ा पर नट्ठी जायों।\f + \fr 13:14 \ft दानि. 9:27, दानि. 12:11\f*
\v 15 सै जे छत्ता पर हो, सै अपणे घरा ते किछ बी लेणे जो नीं उतरो कने नां अन्दरा जो जाओ; सै येढ़ा करीने अपणा वगत नीं गवाये।
\v 16 कने सै जे खेता च हो, सै अपणा कपड़ा लेणे खातर पिछे जो नीं हटो।
\v 17 तिन्हां दिनां च सै जे भारहत्थी कने दुध प्याणे औल़ी हुंगी, तिन्हांरे खातर कितना दर्दनाक हूणा।
\v 18 कने प्राथना करया करा भई ये ठण्ठा च नीं हो!
\v 19 काँह्भई सै दिन येढ़े कष्टा रे हुणे भई सृष्टिया रिया शुरुआता ते, सै जे परमेशरे रचीरी, हूणा तकौ नांत हुये कने नां फेरी कदीं हुणे।
\v 20 जे प्रभु तिन्हां दुखां रे दिनां जो घटाणे रा फैसला नीं करदा हुन्दा, तां हरेक माहणु मरी जान्दा; पर तिने तिन्हां चुणिरयां रिया वजह ते, तिन्हां दिनां जो घटाणे रा फैसला कित्या।
\v 21 तिस वगत जे कोई तुहांजो बोल्लो, ‘देक्खा, मसीह येत्थी आ!’ या ‘देक्खा, ऊत्थी आ!’ तां तिन्हांरा विश्वास नीं करयां;
\v 22 काँह्भई झूट्ठे मसीह झूट्ठे भविष्यवक्ता औणे, कने नशाण कने हैरानिया रे काम्म दस्से जाणे भई जे हुई सक्को, तां परमेशरा रे चुणी रयां जो बी भरमाई दो।
\v 23 पर तुहें खबरदार हुईने रौआ, देक्खा, मैं तुहांजो सब गल्लां पैहले तेई दस्सी तियां।
\s माहणुये रे पुत्रा रा दुबारा औणा
\r (मत्ती 24:29-31; लूका 21:25-28)
\p
\v 24 “तिन्हां दिना च तिस दुखा ते बाद सूरज अन्धेरा हुई जाणा, कने चन्द्रमे लोय नीं देणी;
\v 25 कने अम्बरा ते तारे पौणे लगणे; कने अम्बरा री शक्तिशाली चीजां\f + \fr 13:25 \fq शक्तिशाली चीजां \ft यनिके शैतान कने बुरी आत्मायें (इफि. 2:2, प्रका. 6:13, यशा. 34:4)\f* जो तिन्हां रिया जगह ते हिलाया जाणा।”
\p
\v 26 “तां तिस वगत लोकां माहणुये रे पुत्रा यनि मिन्जो बड्डिया सामर्था कने महिमा सौगी बदल़ां च औन्दे देखणा।
\v 27 कने तिस अपणे स्वर्गदूतां जो भेज्जीने धरतिया रियां सारियां जगहां ते यनि अम्बरा रे इस कोणे ते तिस कुणे तक चऊँ पासयां ते, अपणे चुणी रेयां लोकां जो कट्ठा करना।
\s अंजीरा रे डाल़ा रा उदाहरण
\r (मत्ती 24:32-35; लूका 21:29-33)
\p
\v 28 “अंजीरा रे डाल़ा ते ये उदाहरण सिक्खा : तंजे तिसरियां डाल़ियां नरम हुई जाईयां, कने पत्ते निकल़णे लगां ये; तां तुहें पता लाई लैं भई गर्मिया रा बगत नेड़े आ।
\v 29 इयां इ तंजे तुहें इन्हां गल्लां जो हुन्दे हुये देक्खो, तां जाणी लौआ भई मेरे वापिस औणे रा वगत नेड़े आ, तियां जे हऊँ पैहले तेई स्वर्गा रे दरवाजे पर त्यार खढ़िरा।
\v 30 हऊँ तुहांजो सच बोलां भई तदुआं तका जे ये सब गल्लां नीं हुई जाणियां, तदुआं तक इसा पीढ़िया रे लोकां नीं मरना।
\v 31 अम्बरा कने धरती खत्म हुई जाणे, पर मैं सै जे बोलित्या, सै पूरा हुईने इ रैहणा।
\s त्यार रौआ
\r (मत्ती 24:36-44)
\p
\v 32 “मेरे औणे रे तिस असली वगता जो कोई नीं जाणदा। नां स्वर्गा रे दूत कने नां हऊँ परमेशरा रा पुत्र जाणाँ; पर सिर्फ मेरा पिता जाणाँ।
\v 33 इस खातर त्यार रौआ! हमेशा सम्भल़ी ने रौआ! काँह्भई तुहें नीं जाणदे भई सै वगत काहलूं औणा।
\v 34 ये तिस माहणुये साई आ, सै जे अपणे घरा ते दूर किति यात्रा पर जाया रा था, जाणे ते पैहले सै अपणे दास्सां ने बोलां भई घरा रा सारा प्रवन्ध तुहांजो करना चाहिन्दा। सै हर इक्की जो दस्सां भई तिस्सो क्या करना चाहिन्दा। फेरी सै द्वारपाला जो अपणिया वापसिया रे खातर त्यार रैहणे जो बोलां।”
\p
\v 35 यीशुये अपणे चेलयां ने बोल्या, “इस खातर त्यार रौआ; काँह्भई तुहें नीं जाणदे भई घरा रे मालका यनि मांह किस वगत आई जाणा, संझा जो, अधिया राति जो, कुकड़ा रे झांग देणे रे वगत या भ्यागा।
\v 36 येढ़ा नीं हो भई ताहली जे मांह अचानक औणा, तां हऊँ तुहांजो त्यार नीं पाऊँ।
\v 37 कने सै जे हऊँ तुहांजो बोलां, सैई सब्बीं ने बोलां : ‘सदा त्यार रौआ!’”
\c 14
\s यीशुये रे खलाफ चाल
\r (मत्ती 26:1-5; लूका 22:1,2; यूहन्ना 11:45-53)
\p
\v 1 दुईं दिना ते बाद लोक फसह कने अखमीरी रोटिया रा त्योहार मनाणे जो त्यार थे। तिन्हें दिनें मुखियायाजक कने शास्त्री इसा गल्ला रिया टोल़ा च थे भई यीशुये जो कियां धोखे ने पकड़ीने मारया जाओ;
\v 2 पर सै इक्की दूये ने गलाईरां थे, “अहांजो त्योहारा रे दिन ये करना ठीक निआं,” काँह्भई जे अहें येढ़ा करगे तां “लोकां अहां पर बौहत गुस्से हूणा कने दंगा भड़की नीं जाओ।”
\s बैतनिय्याह च यीशुये रा अभिषेक
\r (मत्ती 26:6-13; यूहन्ना 12:1-8)
\p
\v 3 ताहली जे यीशु बैतनिय्याह गाँवां च शमौन कोढ़ी तिस्सो जे यीशुये कोढ़ा ते ठीक कित्तिरा था तिसरे घरें रोटी खाणे बैठिरा था, तां इक जनाना संगमरमरा रिया शीशिया च जटामांसी रा बौहत मैंहगा खुशबुदार असली तेल लईने आई; कने शीशी तोड़ीने तेल तिसरे सिरा पर मल़ीत्या।
\v 4 पर जितने लोक ओत्थी मौजूद थे तिन्हां चते किछ लोक गुस्सा हुईगे कने होरीं ने गलाणे लगे, “तिसे इस खुशबुदार तेला जो खराब काँह करित्या?
\v 5 काँह्भई येत तिन्न सौ दिनारा (सै जे इक्की साल्ला री मजदूरिया) ते जादा कीमता रा बेच्चीने, तिस पैसे जो गरीबां च बन्डी सक्कां थे।” इस खातर सै तिसाजो बुरे हाल्ले झिड़कणे लगे।
\v 6 यीशुये गलाया, “इसाजो छडी दे,” “इसाजो काँह तंग कराँ? इसे त मेरने भला कित्या।
\v 7 गरीब सदा तुहां सौगी रैं कने तुहें ताहलूं जे चाओ तां तिन्हाने भलाई करी सक्कां ये; पर मांह सदा तुहां सौगी नीं रैहणा।
\v 8 जो किछ सै करी सक्की, तिसे कित्या; तिसे मेरे दफनाये जाणे री त्यारी करने खातर पैहले तेई मेरे शरीरा पर खुशबुदार तेल मल़ीत्या।
\v 9 हऊँ तुहांजो सच बोलां भई सारे संसारा च तित्थी जे मसीह री खुशखबरी प्रचार कित्ती जाणी, तित्थी तिसारे इस कम्मां री चर्चा बी इसा रिया यादा च कित्ती जाणी।”
\s यहूदा रा विश्वासघात
\r (मत्ती 26:14-16; लूका 22:3-6)
\p
\v 10 फिर यहूदा इस्करियोति सै जे बाराँ चेलयां चते इक था, तिने मुखियायाजकां ले जाईने बोल्या भई यीशुये जो पकड़वाणे च हऊँ तुहांरी सहायता करगा।
\v 11 सै ये सुणी ने खुश हुये, कने यहूदा जो इसरे बदले पैसे देणे रा वायदा कित्या; कने यहूदा यीशुये जो पकड़वाणे खातर तिस पर नजर रखणे लगया।
\s चेलयां ने फसह री आखरी धाम
\r (मत्ती 26:17-25; लूका 22:7-14; यूहन्ना 13:21-30)
\p
\v 12 अखमीरी रोटियां रे त्योहारा रे पैहले दिन, तिसच जे सै फसह रा बलिदान कराँ थे, तिसरे चेलयां पुच्छया, “तू कित्ती चाँह भई अहें तेरे खातर फसह रे खाणे री त्यारी करिये?”
\v 13 तिने अपणे चेलयां चते दुईं जो ये बोलीने भेज्या, “यरूशलेम नगरा च जावा, कने इक माहणु तिने जे पाणिये रा घड़ा चक्कीरा हूणा तुहांजो मिलणा, तिसरे पिछे जायों;
\v 14 कने सै माहणु तिस घरा जे जाओ, तिस घरा रे मालका ने गलायों, ‘अहांरा गुरू बोलां, भई मेहमान्नां रा कमरा किति आ, तित्थी जे हऊँ अपणयां चेलयां सौगी फसह री रोटी खाऊं?’
\v 15 घरा रे मालका तुहांजो इक सजीरा-सजाई रा, कने त्यार कित्तिरा बड्डा कमरा दस्सी देणा, तित्थी तुहें अहांरे खातर फसह रा खाणा बणायों।”
\p
\v 16 फेरी दो चेले निकल़ीने नगरा च आये, कने तेढ़ा जे यीशुये तिन्हाने बोलीरा था, तेढ़ा इ हुआ; कने फसह रा भोजन त्यार कित्या।
\v 17 तंजे सांझ हुई तां यीशु बारा चेलयां सौगी आया।
\v 18 तंजे सै रोटी खाया राँ थे, तां यीशुये गलाया, “हऊँ तुहांजो सच बोलां भई तुहां चते इक्की, सै जे मेरने सौगी रोटी खाया रां, मिन्जो पकड़वाणा।”
\v 19 चेलेयां पर उदासी छाईगी कने सै इक-इक करीने यीशुये ते पुछणे लगे, “क्या सै हऊँ आ?”
\v 20 यीशुये चेलयां ने बोल्या, “सै बारा चेलयां चते इक आ सै जे मेरने सौगी मेरे कटोरे च रोटी डुबोईराँ।
\v 21 काँह्भई माहणुये रा पुत्र यनि हऊँ त मरने इ औल़ा, तियां जे पवित्र शास्त्रा च भविष्यवक्तयां मेरे बारे च दस्सीरा, पर तिस माहणुये जो बौहत भयानक सजा मिलणी तिस जे माहणुये रे पुत्रा जो यनि मिन्जो पकड़वाणा! जे तिस माहणुये रा जन्म इ नीं हुईरा हुंदा, तां तिस खातर भला हुंदा।”
\s प्रभु-भोज
\r (मत्ती 26:26-30; लूका 22:14-23; 1 कुरिन्थियों 11:23-25)
\p
\v 22 तंजे सै खाया राँ थे, यीशुये रोटी लई, कने परमेशरा रा धन्यवाद कित्या, फेरी तिने रोटिया रे कई टुकड़े करीने अपणे चेलयां जो दित्ते, कने तिन्हाजो गलाया, “ये रोटी लेईने खाओ, ये मेरी देह इ।”
\v 23 फेरी यीशुये अँगूरा रे रसा रा कटोरा लईने परमेशरा रा धन्यवाद कित्या, कने कटोरा तिन्हांजो दित्या; कने तिन्हें सब्बीं तिस चते पित्या।
\v 24 तिने चेलयां जो गलाया, “ये अँगूरी रस मेरे खून्ना साई आ। मेरा खून लोकां रिया तरफा ते बलिदान्ना रे रुपा च बहाया जाणा। इसते ये वाचा साबित हूणी सै जे परमेशर अपणयां लोकां ने करां।
\v 25 हऊँ तुहांजो सच बोलां, भई अँगूरी रस तिस दिना तकौ इयां फेरी कदीं नीं पीणा; तदुआं तकौ जे इक राजे साई राज करना नीं शुरु करी देंगा।”
\v 26 फेरी सै भजन गाई ने बाहर जैतून्ना रे पहाड़ा पर गये।
\s पतरसा रे मुकरने री भविष्यवाणी
\r (मत्ती 26:31-35; लूका 22:31-34; यूहन्ना 13:36-38)
\p
\v 27 ताहली जे यीशु कने तिसरे चेले रस्ते च थे, तां यीशुये तिन्हांजो गलाया, तुहां सब्बीं मिन्जो छड्डिने नट्ठी जाणा, काँह्भई पवित्र शास्त्रा च लिखिरा :
\q1 मांह रखवाल़े जो मारना,
\q2 कने भेड्डां बिखरी जाणा।
\p
\v 28 पर परमेशरा मिन्जो मुड़दयां चते जिऊंदा करना तिसते बाद मांह तुहांते पैहले गलील प्रदेशा जो जाणा।
\v 29 पतरसे तिसने गलाया, “जे सारे तिज्जो छड्डिने चली बी जांगे, तां मांह तुहांजो नीं छडणा।”
\v 30 यीशुये पतरसा ने गलाया, “हऊँ तेरने सच बोलां भई आज्ज इ इसा राति जो कुकड़ा रिया दो बारी झांग देणे ते पैहले, तू तिन्न बार मेरा इन्कार करना।”
\v 31 पर तिने होर बी जोर देईने गलाया, “जे मिन्जो तेरे सौगी मरना बी पौ, फेरी बी मांह तेरा इन्कार कदीं नीं करना।” होरीं सारयां बी इयां इ गलाया।
\s गतसमनी च यीशुये री प्राथना
\r (मत्ती 26:36-46; लूका 22:39-46)
\p
\v 32 फेरी यीशु कने तिसरे चेले गतसमनी नौआं रे बगीचे च आये, कने तिने अपणयां चेलयां जो गलाया, “येत्थी बैट्ठीरे रौआ, तदुआं तकौ जे हऊँ प्राथना करीराँ।”
\v 33 कने सै पतरस, याकूब कने यूहन्ना जो अप्पूँ सौगी लईग्या; कने सै बौहत इ जादा परेशान हुणे लगया,
\v 34 कने तिन्हांने गलाया, “मेरा मन बौहत उदास आ, इतणा भई हऊँ मरने औल़ा।” “तुहें येत्थी रुका, कने जागदे रौआ।”
\v 35 फेरी सै थोड़ा अग्गे बधीने, धरतिया पर गोडयां रे भार प्राथना करने लगया, भई जे हुई सक्को तां दुखा री ये घड़ी मेरे परा ते, टल़ी जाओ,
\v 36 कने गलाया, “हे अब्बा, हे पिता, तेरते सब किछ हुई सक्कां। इस दुखा ते मिन्जो बचाई लै तिस्सो जे हऊँ भोगणे औल़ा : तां बी तेढ़ा जे हऊँ चाँह तेढ़ा नीं, पर सै जे तू चाँह सैई हो।”
\v 37 फेरी यीशु वापस आया कने तिन्हां तिन्नां चेलेयां जो सुत्तीरे देखीने गलाया शमौन यनि पतरसा, “तू सया राँ? क्या इक घण्टा बी नीं जाग्गी सक्कया?
\v 38 जागदे कने प्राथना करदे रौआ भई तुहें परीक्षा रा सामना करी पाओ। मन त त्यार आ, पर शरीर कमजोर आ।”
\p
\v 39 फेरी यीशु चलिग्या कने जाईने सैई प्राथना कित्ती सै जे तिने पैहले कित्ती थी।
\v 40 कने फेरी आईने तिन्हां तिन्नां जो सुत्तीरा देख्या, काँह्भई तिन्हांरियां आक्खीं च निन्द इतणी जादा थी भई सै आक्खीं खोल्ही नीं पाया राँ थे : कने नीं जाणदे थे भई तिस्सो क्या जवाब दईये।
\v 41 फेरी सै तिज्जी बार प्राथना करने गया कने वापस आईने गलाया, “तुहें हुण बी सैईने आराम करी रायें? बस! वगत आई चुक्कीरा! देक्खा माहणुये रा पुत्र यनि हऊँ पापियां रे हात्था च पकड़वाया जाणा।
\v 42 उट्ठा, चला! देक्खा, मेरे पकड़वाणे औल़ा नेड़े आई गरा!”
\s यीशुये रा धोखे ने पकड़वाया जाणा
\r (मत्ती 26:47-56; लूका 22:47-53; यूहन्ना 18:3-12)
\p
\v 43 यीशु येढ़ा गलाया इ कराँ था, भई यहूदा सै जे बाराँ चेलेयां चते इक था, अपणे सौगी मुखियायाजकां कने यहूदी शास्त्रियां कने यहूदी बजुर्गां रिया तरफा ते इक बौहत भीड़ लईने ताहलूं आई पुज्जया, सै जे तलवार कने सोठयां लईने आईरे थे।
\v 44 तिसरे पकड़वाणे औल़े तिन्हांजो ये संकेत दित्या था : “तिसजो जे हऊँ गल़े लगांगा सैई यीशु आ; तिस्सो पकड़ीने सावधानिया ने लेई जायां।”
\v 45 ताहली जे यहूदा कने लोकां री भीड़ यीशुये ले पुज्जी, तां यहूदे इकदम यीशुये ले जाईने गलाया, “गुरू जी!” नमस्कार! कने तिसजो गल़े लगाया।
\v 46 तां तिन्हें यीशुये जो पकड़ीने बन्दी बणाईल्या।
\v 47 तिन्हां चते सै चेले जे नेड़े खढ़िरे थे इक्की तलवार खिंजीने महायाजका रे दास्सा पर चलाई, कने तिसरा कान्न बडीत्या।
\v 48 यीशुये तिन्हाने गलाया, “क्या तुहें डाकू जाणीने मिन्जो पकड़ने खातर तलवारां कने सोठियां लईने निकल़ीरे?
\v 49 हऊँ त हर दिन मन्दरा रे अंगणा च तुहां सौगी इ उपदेश देआं था, कने तां तुहें मिन्जो नीं पकड़या : पर ये इस खातर हुआ भई पवित्रशास्त्रा च जो किछ लिखिरा सै पूरा हुई सक्को।”
\v 50 इस पर सब चेले तिस्सो छड्डिने नट्ठीगे।
\p
\v 51 इक जवान सिर्फ चादर ओड्डीने यीशुये रे पिछे जाई कराँ था; ताहली जे लोकें तिस्सो पकड़या।
\v 52 तां सै चादर छड्डिने नंगा इ नट्ठीग्या।
\s पंचैती रे सामणे यीशु
\r (मत्ती 26:57-68; लूका 22:54,55,63-71; यूहन्ना 18:13,14,19-24)
\p
\v 53 फेरी सै यीशुये जो महायाजका रे घरें ली आये; कने सब मुखियायाजक कने बजुर्ग कने शास्त्री तिसले कट्ठे हुईगे।
\v 54 पतरस दूरा-दूरा ते तिसरे पिछे-पिछे महायाजका रे अंगणा रे अन्दरा तक गया, कने पैहरेदाराँ सौगी बैठीने आग्ग सेकणे लगया।
\v 55 मुखियायाजक कने सारी महासभा यीशुये जो मारने खातर तिसरे बरोधा च गवाहिया रिया टोल़ा च थे, पर नीं मिली।
\v 56 काँह्भई बौहत सारे तिसरे बरोधा च झूट्ठी गवाही देया राँ थे, पर तिन्हांरियां गवाहियां इक्को जेईयां नीं थिआं।
\v 57 तां किछ लोकें उट्ठीने तिसरे खलाफ ये झूट्ठी गवाही दित्ति,
\v 58 “अहें इस्सो ये बोलदे सुणीरा, ‘मांह इस हत्था रे बणाईरे मन्दरा जो रुढ़ाई देणा, कने तिन्नां दिनां च दुज्जा बनाणा, सै जे हत्था ते नीं बणीरा हो।’ ”
\v 59 इस पर बी तिन्हारी गवाही इक्को जेई नीं निकल़ी।
\p
\v 60 तां महायाजके बिच खड़े हुईने यीशुये ते पुच्छया, ये लोक तेरे बरोधा च क्या गवाही देई रायें? “तू कोई जवाब नीं देन्दा?”
\v 61 पर सै चुप-चाप रैया कने किछ जवाब नीं दित्या। महायाजके तिस्सो फेरी पुच्छया, “क्या तू परमधन्य परमेशरा रा पुत्र मसीह आ?”
\v 62 यीशुये गलाया, “हऊँ हया : कने तुहां माहणुये रे पुत्रा यनि मिन्जो सर्वशक्तिमाना रे सज्जे पासे बैठिरा, कने अम्बरा ते बद्दल़ां पर उतरदा हुया बी देखणा।”
\v 63 तां यीशुये रे जबाबा पर महायाजके गुस्से च अपणे चोल़े जो फाड़दे हुये गलाया, “अहांजो किसी होर गवांह री क्या जरूरत इ?
\v 64 काँह्भई तुहें सुणील्या भई यीशुये परमेशरा रे बरोधा च बुरा बोल्या! इस खातर तुहांरा क्या फैसला?” तिन्हें सब्बीं गलाया भई यीशु दोषी था, कने मौती रे लायक आ।
\v 65 तां किछ लोक तिस पर थुकणे लगे, कोई तिसरा मुँह ढकणे लगे कने घसुन्ने मारने लगे, किछ तिसने बोलणे लगे, “जे तू इक भविष्यवक्ता, तां अहांजो दस्स भई तिज्जो किने मारया!” कने सपाहियें तिन्हें जे तिस्सो पकड़ीरा था थप्पड़ मारे।
\s पतरसा रा इन्कार करना
\r (मत्ती 26:69-75; लूका 22:56-62; यूहन्ना 18:15-18,25-27)
\p
\v 66 ताहली जे पतरस महायाजका रे घरा रे अंगणा च था, तां महांयाजका रे घरें काम्म करने औल़ी इक दासी तिसले आई,
\v 67 कने पतरसा जो आग्ग सेकदा हुआ देखीने तिस्सो घूरीने देख्या कने बोलणे लगी, “तू बी त तिस नासरी यीशुये सौगी था।”
\v 68 पर सै मुकरी गया कने गलाया, “हऊँ नीं जाणदा कने नांई समझां भई तू क्या गलाया राईं।” फेरी सै बाहर गल़िया च चलिग्या; कने कुकड़े झांग दित्ति।
\v 69 सै दासी तिस्सो देखीने तिन्हाने सै जे सौगी खढ़िरे थे, फेरी भीं बोलणे लगी, “ये तिन्हां चते इक आ।”
\v 70 पर सै फेरी मुकरी गया। थोड़िया देरा बाद तिने सै जे नेड़े खढ़िरे थे भीं ते पतरसा जो गलाया, “जरूर तू बी तिन्हां चते इक आ; काँह्भई तू गलीली बी आ।”
\v 71 पर सै अप्पूँजो कोसणे कने कसम खाणे लगया, भई “हऊँ तिस माहणुये जो नीं जाणदा, तिसरी जे तुहें चर्चा करया रायें; काँह्भई परमेशर जाणाँ भई हऊँ सच्च बोलीराँ। जे इसच थोड़ा बी झूठ आ, तां सै मिन्जो इसरी सजा देओ।”
\v 72 तां ताहलूं दुज्जी बारी कुकड़े झांग दित्ति। पतरसा जो यीशुये री गलाई री गल्ल याद आई, भई “कुकड़ा रे दो बार झांग देणे ते पैहले तू तिन्न बारी मेरा इन्कार करना।” सै इसा गल्ला जो सोच्चीने दुखी हुया कने रोणे लगया।
\c 15
\s पिलातुस रे सामणे यीशु
\r (मत्ती 27:1,2,11-14; लूका 23:1-5; यूहन्ना 18:28-38)
\p
\v 1 भ्याग हुंदे इ ताहलूं मुखियायाजकें, बजुर्ग अगुवेयां, शास्त्रियें कने सारिये महासभे सलाह करीने ये फैसला लेआ भई यीशुये रा न्याय करने खातर तिस्सो पिलातुस राजपाला ले सौंपीत्या।
\v 2 पिलातुसे तिसते पुच्छया, “क्या तू यहूदियां रा राजा?” तिने तिस्सो जवाब दित्या, “तू अप्पूँ इ गलाया राँ।”
\v 3 मुखियायाजक तिस परा मतियां गल्लां रा दोष लगाये राँ थे।
\v 4 इस खातर पिलातुस राजपाल्ले तिसते फेरी पुच्छया, “देख, ये तेरे पर कितणियां गल्लां रा दोष लाये रायें, क्या तू किछ जवाब नीं देन्दा?”
\v 5 यीशुये फेरी भीं किछ जबाब नीं दित्या; इसा वजह ते पिलातुस बौहत हैरान हुया।
\s मौती रिया सजा रा हुक्म
\r (मत्ती 27:15-26; लूका 23:13-25; यूहन्ना 18:39; 19:16)
\p
\v 6 हर साल फसह रे त्योहारा रे वगत ये रिवाज था भई तिस दिन राजपाल पिलातुस किसी इक्की कैदिये जो तिस्सो जे लोक चाँह थे, तिस्सो छड्डी देआं था।
\v 7 तिस वगत बरअब्बा नौआं रा इक माहणु था, सै जे किछ होर लोकां सौगी जेल्ला च था, काँह्भई तिने जे रोमी सरकारा रे बरोधा च दंगा करीने किछ लोकां री हत्या कित्तिरी थी।
\v 8 कने भीड़ पिलातुस ले जाईने विनती करने लगी, भई तेढ़ा जे तू हमेशा अहां खातर करदा आया तेढ़ा इ कर।
\v 9 पिलातुसे तिन्हांजो जवाब दित्या, “क्या तुहें चाँये भई हऊँ तुहां खातर यहूदियां रे राजे जो छड्डी दूँ?”
\v 10 काँह्भई यीशु जाणाँ था भई मुखियायाजकें तिसजो जल़ण करीने पकड़वाया था।
\v 11 पर मुखियायाजकें लोकां जो भड़काया भई सै पिलातुस ते यीशुये रे बदले बरअब्बा जो छडणे री माँग करो।
\p
\v 12 ये सुणीने पिलातुसे तिन्हांते फेरी पुच्छया, “तां तिस्सो जे तुहें यहूदियां रा राजा बोलां ये, तिस्सो हऊँ क्या करूँ?”
\p
\v 13 सै फेरी चिल्लाये, “इस्सो क्रूसा पर चढ़ाओ!”
\p
\v 14 पिलातुसे तिन्हांने गलाया, “कां, यीशुये तुहांरा क्या बुरा कित्तिरा?”
\p पर सै होर जोरा ने रड़ाये, “इस्सो क्रूसा पर चढ़ाओ !”
\v 15 तां पिलातुसे भीड़ा जो खुश करने खातर, बरअब्बा जो तिन्हां खातर छड्डीत्या, कने सपाईयें यीशुये जो कोड़े लगाये; तिसते बाद पिलातुस राजपाले तिन्हांजो बोल्या इसजो ले जाईने क्रूसा पर चढ़ाई दो।
\s सपाईयें यीशुये जो बेज्जत कित्या
\r (मत्ती 27:27-31; यूहन्ना 19:2,3)
\p
\v 16 फेरी पिलातुस रे सिपाही यीशुये जो मैहला रे अंगणा च (यनि तित्थी जे पिलातुस राजपाला रा मुख्याल्य) लईगे, कने तिन्हें इक सारिया पलटना\f + \fr 15:16 \ft लगभग 600 सिपाही\f* जो इक साथ सद्दया।
\v 17 तां तिन्हें यीशुये रा मजाक बनाणे खातर इक राजे साई इक बैंगणी कपड़ा पैहनाया कने कण्डयां रा मुकट गुन्दी ने तिसरे सिरा पर रखया,
\v 18 कने येढ़ा बोलीने तिस्सो नमस्कार करने लगे, “यहूदियां रे राजा, तेरी जय हो!”
\v 19 सै तिसरे सिरा पर बैंझा रिया सोट्ठिया ने बार-बार मारां थे, कने तिन्हें तिसरा अपमान करने खातर तिस पर थुक्कया, कने तिसजो आदर देणे रा नाटक करदे हुये तिसरे अग्गे झुकणे लगे।
\v 20 तंजे सै तिसरी हासी डुवाई चुक्के, तां तिस परा ते बैंगणी रंगा रा कपड़ा उतारी ने तिसरे कपड़े पैहनाये; कने फेरी सिपाई यीशुये जो क्रूसा पर चढ़ाणे खातर नगरा ते बाहरा जो लईगे।
\s यीशुये रा क्रूसा पर चढ़ाया जाणा
\r (मत्ती 27:32-44; लूका 23:26-43; यूहन्ना 19:17-27)
\p
\v 21 ताहली जे सै नगरा ते बाहर जाया रां थे, तां शमौन नौवां रा इक माह्णु आस्से-पास्से रे गाँवां ते यरूशलेम नगरा च आया रां था सै कुरेनी नगरा\f + \fr 15:21 \fq कुरेनी नगरा \ft कुरेनी नगर सै जे उत्तर अफ्रिका च था ये माहणु इक यहूदी समूह से था कने हुई सक्कां सै फसह रा त्योहार मनाणे रे खातर यरूशलेम आईरा था।\f* ते था कने सै सिकन्दर कने रुफुस रा पिता था। सपाईयें तिस्सो मजबूर कित्या भई सै क्रूस चक्कीने तिसा जगह तक लेई जाओ तिसा जगह जे यीशुये जो क्रूसा पर चढ़ाया जाणा।
\v 22 सै यीशुये जो गुलगुता नौआं रिया जगह पर ल्याये, तिसजो जे आरामी भाषा च “खोपड़ी री जगह बोलां ए।”
\v 23 फेरी सिपाही यीशुये जो मुर्र नौआं री दवाई अंगूरी रसा च मिलाईने पीणे जो देणे लगे, तिसते जे सै दर्द महसूस नीं करो, पर तिने तिसजो पीणे ते इन्कार करित्या।
\v 24 तां तिन्हें तिस्सो क्रूसा पर चढ़ाया कने तिसरे चोल़े रे खातर पर्चियां पाईयां, भई किस जो क्या मिलो, तिस्सो बन्डील्या।
\v 25 कने सबेरका तकरीवन नौ बजे रा वगत था, ताहली जे तिन्हें यीशुये जो क्रूसा पर चढ़ाया।
\v 26 कने तिसरा आरोप पट्टिया पर लिखीने सिरा ते ऊपर क्रूसा पर लगाया भई “ये यहूदियां रा राजा।”
\v 27 तिन्हें तिस सौगी दो डाकू, इक तिसरे सज्जे पासे कने दुज्जी तिसरे खब्बे पासे क्रूसा पर चढ़ाये।
\v 28 (इस तरिके ने पवित्रशास्त्रा रा ये वचन पूरा हुया, भई अपराधियां सौगी तिसरी गिणती हुई।)\f + \fr 15:28 \ft यशा. 53:12\f*
\v 29 कने रस्ते च जाणे औल़यां सिर हिलाए कने तिसरा अपमान कित्या, “वाह! मन्दरा जो तोड़ने औल़े कने तिन्नां दिनां च बनाणे औल़े!\f + \fr 15:29 \ft भज. 22:7, भज. 109:25\f*
\v 30 क्रूसा परा ते उतरीने अप्पूँजो बचाई लै।”
\v 31 इसा रितिया ते मुखियायाजक बी, शास्त्रियां समेत अप्पूँ चियें मजाका च बोल्या राँ थे, “इने होरीं जो बचाया पर अप्पूँजो नीं बचाई सकदा!
\v 32 तिने बोल्या भई हऊँ मसीह आ; हऊँ सै राजा सै जे इस्राएल रे लोकां पर राज कराँ, जे ये गल्ल सच्ची तां तिस्सो हुण क्रूसा ते उतरीने थल्ले औणा चाहिन्दा! फेरी अहां तिस पर विश्वास करना।” दो माहणु तिन्हौं जे तिस सौगी क्रूसां पर चढ़ाया था, तिन्हें बी तिसरी निंध्या कित्ती।
\s यीशुये रा प्राण छडणा
\r (मत्ती 27:45-56; लूका 23:44-49; यूहन्ना 19:28-30)
\p
\v 33 दपैहर हुणे पर सारा इलाका अन्धेरे च डुब्बीग्या, कने दोपैहरके तिन्न बजे तक रैया।
\v 34 तिन्न बजे ते बाद यीशुये ऊच्चिया अवाज़ा च गलाया, “इलोई, इलोई, लमा शबक्तनी?” तिसरा मतलब आ, “हे मेरे परमेशर, हे मेरे परमेशर, तैं मिन्जो काँह छड्डीत्या?”
\v 35 सै जे नेड़े खढ़ी रे थे, तिन्हां चते कईयें ये सुणीने गलाया, “देक्खा, ये एलिय्याह जो सद्दया राँ।”
\v 36 कने तिन्हां लोकां चते इक माह्णु दौड़ीने गया कने स्पंज लेईने सिरके \f + \fr 15:36 \fq सिरके \ft अँगूरां रा खट्टा रस\f*च डबोया, कने बैंझा रिया सोट्ठिया पर रखीने तिस्सो चुसाया कने गलाया, “रुकी जाओ, देक्खां ये, एलिय्याह तिस्सो उतारने खातर औआं कि नीं औन्दा।”
\v 37 तां यीशुये ऊच्चिया अवाज़ा च रड़ाईने प्राण छड्डीते।
\v 38 कने मन्दरा रा पड़दा उपरा ते थल्ले तकौ फटीने दो टुकड़े हुईग्या।
\v 39 सै सुबेदार जे तिसरे सामणे खढ़िरा था, तंजे तिस्सो तियां रड़ाईने प्राण छडदे देख्या, तां तिने गलाया, “सचमुच ये माहणु, परमेशरा रा पुत्र था।”
\p
\v 40-41 तिसा जगह किछ औरतां बी थिआं सै जे इसा घटना जो थोड़े जे दूरा ते देखीरां थिआं। सै बी यीशुये ने सौगी थिआं ताहली जे सै गलील च था, कने सै तिसरी हर जरूरतां जो पूरा करदियां थिआं। सै यीशुये सौगी यरूशलेम ते आईयां तिन्हांने मगदला जगह री औरत मरियम बी थी, कने याकूब कने योसेस री माता मरियम बी तिन्हां सौगी थी, कने सलमोन बी थी।
\s यीशुये रा कब्रा च रखया जाणा
\r (मत्ती 27:57-61; लूका 23:50-56; यूहन्ना 19:38-42)
\p
\v 42 तिस दिन जे यीशुये जो क्रूसा पर चढ़ाया गया सै त्यारिया रा दिन था, तिसरा मतलब था भई विस्राम रे दिना ते पैहले रा दिन, कने यहूदी रीति रिवाजा रे मुताबक तिसा राति रे शुरु हुन्दे इ सै काम्म नीं करी सकदे। इस खातर ताहली जे सूरज तकरीवन घरीग्या,
\v 43 तां अरमतिया रा रैहणे औल़ा यूसुफ आया, सै जे महासभा रे ईज्ज़तदार औहदे पर था कने अप्पूँ बी परमेशरा जो तिसरे राज्जा च इक राजे साई देखणे रे इन्तजारा च था। सै हिम्मत करीने पिलातुसा ले गया कने दफनाणे खातर यीशुये री लाश मंगी।
\v 44 पिलातुसा जो हैरानी हुई भई सै इतणे छोड़े मरीग्या; कने तिने सुबेदारा जो सद्दीने पुच्छया, “क्या यीशु सच्चीजो मरी चुक्कीरा?”
\v 45 तंजे तिने सुबेदारा ते सारा हाल जाणी लया, तां लाश यूसुफा जो दवाई ती।
\v 46 फेरी तिने मलमला री इक चादर खरीदी, कने लाशा जो उतारी ने तिसा चादरी च लपेटया, कने इक्की कब्रा च सै जे चट्टाना अन्दर खुणीरी थी रखया, कने कब्रा रे दरवाजे पर इक पत्थर लाईत्या।
\v 47 मगदल गाँवां री मरियम कने योसेस री माता मरियम देख्या राँ थिआं भई यीशु कित्ती रक्खीरा।
\c 16
\s यीशुये रा मूईरेयां ते जी उठणा
\r (मत्ती 28:1-8; लूका 24:1-12; यूहन्ना 20:1-10)
\p
\v 1 तंजे विस्रामा रा दिन बीतिग्या, तां मगदल गाँवां री मरियम, याकूब री माता मरियम, कने सलोमीये खुशबुदार मसाले खरीदी ले, भई आईने यीशुये रिया लाशा पर मल़ो।
\v 2 हफ्ते रे पैहले दिन बड़े भ्यागा, तंजे सूरज निकल़या इ था, सै कब्रा पर आईयां,
\v 3 कने अप्पूँ चियें गलाणे लगियां, “अहां खातर कब्रा रे दरवाजे परा ते पत्थर किस हटाणा?”
\v 4 तंजे तिन्हें कब्रा खौ देख्या भई पत्थर हटिरा! सै पत्थर बौहत इ बड्डा था।
\v 5 कब्रा रे अन्दर जाईने तिन्हें इक जवाना\f + \fr 16:5 \fq इक जवाना \ft यनिके सै जे स्वर्गदूत था\f* जो चिट्टे कपड़े पैहनीरे सज्जे पासे बैठिरा देख्या, कने बौहत हैरान हुईयां।
\v 6 तिने तिन्हांने बोल्या, “हैरान मत हुंदियां, तुहें यीशु नासरिये जो टोल़ां इयां, सै जे क्रूसा पर चढ़ाया था। सै जिऊंदा हुईगरा, येत्थी निआं; देक्खा, ये सैई जगह इ, तित्थी जे तिन्हें तिस्सो रखीरा था।
\v 7 पर तुहें जाओ, कने तिसरे चेलयां कने पतरसा जो बोल्ला भई तिस तुहांते पैहले गलील जिले जो जाणा। तेढ़ा जे तिने तुहांजो गलाया था, तुहां तित्थी तिस्सो देखणा।”
\v 8 कने सै निकल़ीने कब्रा ते नट्ठी गियां; काँह्भई कंबणवात कने घबराणा तिन्हां पर छाई गरा था; कने तिन्हें किसी ने किछ नीं गलाया, काँह्भई सै डराँ थिआं।
\s मरियम मगदलिनी जो यीशुये रा दिसणा
\r (मत्ती 28:9,10; यूहन्ना 20:11-18)
\p
\v 9 रविवार रे दिन भ्याग हुंदे इ यीशु जिऊंदा हुईने सब ते पैहले मरियम जो दुस्या सै जे मगदला गाँवां ते थी, तिसा चते जे सात्त बुरीआत्मां कड्डियां थिआं।
\v 10 तिसे जाईने यीशुये रे साथियां जो ये खबर सुणाई, सै जे दुखा च डुब्बीरे थे कने रोया राँ थे।
\v 11 कने चेलेयां ये सुणीने भई यीशु जिऊंदा कने मरियमे तिस्सो देखीरा, सच्च नीं मन्नया।
\s दुईं चेलयां जो यीशुये रा दिखाई देणा
\r (लूका 24:13-35)
\p
\v 12 इसते बाद यीशु दुज्जे रुपा च तिन्हां चते दुईं चेलयां जो दिस्या, ताहली जे सै यरूशलेम ते आस्से-पास्से रे लाकयां चियें गाँवां रिया तरफा जाया राँ थे, पर सै तिस्सो इकदम पैहचाणी नीं सक्के काँह्भई सै बौहत लग दिख्या रां था।
\v 13 तिन्हे वापस यरूशलेम नगरा च जाईने होरसीं जो ये खबर सुणाई, पर तिन्हे बी तिन्हांरा सच्च नीं मन्नया।
\s ग्याराँ जो यीशुये रा दिखाई देणा
\r (मत्ती 28:16-20; लूका 24:36-49; यूहन्ना 20:19-23; प्रेरितां 1:6-8)
\p
\v 14 फेरी यीशु तिन्हां ग्याराँ चेलयां जो बी दुस्या, तंजे सै रोटी खाणे बैठिरे थे। तिने लोकां रे लगातार विश्वास करने जो नकारने कने ढिठाईया पर ल़ुहामा दित्या, काँह्भई तिन्हेंजे तिसजो मुड़दयां चते जिऊंदा हुणे ते बाद देख्या था, तिन्हें बी तिसरा विश्वास नीं कित्या।
\v 15 कने यीशुये अपणे चेलेयां जो गलाया, “तुहें सारे संसारा च जाईने सारिया सृष्टिया रे लोकां जो खुशखबरी प्रचार करा।
\v 16 सै जे विश्वास करो कने बपतिस्मा लओ तिसरा इ छुटकारा हूणा, पर सै जे विश्वास नीं करगा सै दोषी समझया जाणा;
\v 17 कने विश्वासियां जो चमत्कार करने री सामर्थ दित्ति जाणी भई तिन्हां मेरे नौआं ते बुरीआत्मा जो बाहर कडणा; तिन्हां सै भाषा बोलणी सै जे तिन्हें कदीं सिक्खी री नीं हूणी;
\v 18 जे तुहें जहरीले सर्पां जो पकड़ी लैं, तां तिन्हां तुहांरा कोई नुक्शान नीं करना कने जे तुहें खतरनाक जहर बी पी लैं, तां इसते तुहांरा कोई नुकशान नीं हूणा; तुहां बमाराँ पर हात्थ रखणे, कने तिन्हां ठीक हुई जाणा।”
\s यीशुये रा स्वर्गा जो जाणा
\r (लूका 24:50-53; प्रेरितां 1:9-11)
\p
\v 19 तिन्हांने गल्लां करने ते बाद परमेशर प्रभु यीशुये जो स्वर्ग लेईग्या, कने अपणे संघासणा रे सज्जे पासे बठाया।
\v 20 कने चेलयां यरूशलेम नगरा ते निकल़ीने सारियें जगहें प्रचार कित्या, कने प्रभु तिन्हां सौगी काम्म करदा रैया, कने चमत्कारी नशाण दस्सीने तिने लोकां जो साबित कित्या भई परमेशरा रा वचना सच्चा। आमीन।
