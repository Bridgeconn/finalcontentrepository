\id JHN Bilaspuri Bible
\ide UTF-8
\rem Copyright Information : Creative Commons Attribution-ShareAlike 4.0 License
\h यूहन्ना
\toc1 यूहन्ना री खुशखबरी
\toc2 यूहन्ना
\toc3 यूह.
\mt1 यूहन्ना री खुशखबरी
\c 1
\s बचन शरीरा रा रुप लेईने आया
\p
\v 1 सृष्टिया ते बौहत पैहले बचन\f + \fr 1:1 \fq बचन \ft इस शब्दा जो यूहन्ना परमेशरा रे पुत्र यीशु मसीह जो दसणे खातर इस्तेमाल करना चांह (प्रका. 19:13)\f* था, कने बचन परमेशरा सौगी था, कने बचन इ परमेशर था।
\v 2 सै सृष्टिया ते बौहत पैहले परमेशरा रे सौगी था।
\v 3 दुनियां री हर इक चीज़ परमेशरे तिसरे जरिये बणाई, कने येढ़ि कोई चीज नीं सै जे परमेशरे तिसते बगैर बणाई।
\v 4 ये सैई वचन आ तिने जे हरेक प्राणिये जो जीवन दित्या कने सै अहां पर परमेशरा रिया सच्चाईया जो तियां प्रगट कराँ जियां जे ज्योति अन्धकारा रियां चिज़ां जो प्रगट कराँ इ।
\v 5 लोक नीं चाहन्दे भई तिन्हांरियां बुराईयां सामणे आओ, ठीक तियां इ तियां जे अन्धकार बुराई, पर तियां जे अन्धकार ज्योतिया जो नीं दबाई सकदा तियां इ दुष्ट तिसरिया ज्योतिया ने भरीरे माहणुये जो परमेशरा री सच्चाई सामणे ल्यौणे ते नीं रोकी सकदा।
\v 6 परमेशरा रा भेज्जिरा इक माहणु आया तिसरा नौं जे यूहन्ना था।
\v 7 सै गवाह बणीने आया भई सै लोकां जो ज्योतिया रे बारे च गवाही देई सक्को, ताकि सारे लोक तिसरे जरिये तिस पर विश्वास करी सक्को।
\v 8 सै अप्पूँ त ज्योति नीं था, पर तिसरी गवाही देणे खातर आईरा था सै जे ज्योतिया साई आ।
\v 9 सच्ची ज्योति इस संसारा च औणे औल़ी थी सै जे हर इक माहणुये जो अपणे ज्ञाना च चमकांई।
\v 10 यनिके सै, सै जे ज्योतिया साई आ संसारा ची था, कने संसार कने तिसरी हरेक चीज़ तिसरी ही बणाईरी, पर लोकें फेरी भीं तिस्सो नीं पछयाणया।
\v 11 सै अपणयां लोकां च आया काँह्भई तिन्हांजो तिने रचीरा था, पर तिन्हें बी तिस्सो ग्रहण नीं कित्या।
\v 12 पर जितणयां जे तिस्सो ग्रहण कित्या, तिने तिन्हांजो परमेशरा री सन्तान हुणे रा अधिकार दित्या, यनिके तिन्हांजो सै जे तिस पर विश्वास रखां ये।
\v 13 तिसरे अन्दर नांत खानदानी खून था, नां तिसरे जमणे च माता-पिता री कोई योजना थी, कने नांई मर्दा री कोई इच्छा थी, पर परमेशरा री इच्छा थी।
\v 14 कने वचन शरीरा रा रुप लेईने आया; तिने अनुग्रह कने सच्चाईया ने भरी ने अहांरे बिच बास कित्या, कने अहें तिसरी येढ़ि महिमा देक्खी, तेढ़ी जे पिता रे इकलौते पुत्रा री महिमा हुआं इ।
\v 15 यूहन्ने तिसरे बारे च गवाही दित्ति, कने जोरा ने बोल्या, “येई हाया सै, तिसरा जे मैं बखान कित्या भई सै जे मेरे बाद तुहांजो प्रचार करने आई कराँ, सै सामर्था च माहते बधी नेआ, काँह्भई सै माहते पैहले था।”
\v 16 तिसरिया दया री परिपूर्णता ते अहें सब्बीं आशीषां पर आशीष\f + \fr 1:16 \fq आशीषां पर आशीष \ft अनुग्रह पर अनुग्रह\f* पाई।
\v 17 अहांजो व्यवस्था देणे औल़ा मूसा था, पर अनुग्रह कने सच्चाई परमेशरे अहांजो यीशु मसीह रे जरिये दस्से।
\v 18 परमेशरा जो किने बी कदीं नीं देख्या, इकलौता पुत्र सै जे मसीह यीशु आ, तिसरा जे पिता ने बड़ा गैहरा रिश्ता, तिने इ अपणे पिता जो अहां सब्बीं पर परगट कित्या।
\s यूहन्ना बपतिस्मा देणे औल़े री गवाही
\r (मत्ती 3:1-12; मरकुस 1:1-8; लूका 3:1-18)
\p
\v 19 यूहन्ने री गवाही येई, भई ताहली जे यहूदी अगुवेयां यरूशलेम ते याजकां कने लेवियां जो तिसते ये पुछणे खातर भेज्या भई “तू कुण आ?”
\v 20 इस खातर तिने तिन्हांने सच्च बोल्या कने साफ गलाईत्या, भई “हऊँ मसीह निआं।”
\p
\v 21 फेरी तिन्हें यूहन्ने ते पुच्छया,
\q1 “जे तू मसीह नींआ तां सच्च क्या?
\q2 क्या तू एलिय्याह भविष्यवक्ता?”
\q1 तिने जबाब दित्या, “नां, हऊँ सै निआं।”
\q2 यहूदियें इक होर स्वाल कित्या, “तां क्या तू सै भविष्यवक्ता सै जे औणे औल़ा?” तिने जबाब दित्या “नां।”
\p
\v 22 तां तिन्हे तिसते पुच्छया, “फेरी तू हाया कुण? अहांजो दस्स ताकि तिन्हें जे अहांजो तुहांरे बारे च पता करने भेजीरा, अहें तिन्हाजो जबाब देई सक्को।”
\v 23 तिने गलाया, तियां जे यशायाह भविष्यवक्ते गलाईरा,
\q1 “हऊँ तिस साई आ सै जे येढ़िया जगह च प्रचार करी रां तित्थी जे तिसरी अवाज़ कोई नीं सुणो:
\q2 भई परमेशरा रे औणे खातर खुद अप्पूँजो तियां त्यार करा तियां जे किसी खास माहणुये रे औणे खातर लोक रस्ता त्यार कराँ ये।”
\p
\v 24 ये लोक फरीसियें भेज्जीरे थे।
\v 25 तिन्हे तिसते ये स्वाल पुच्छया, भई “जे नां तू मसीह आ, न एलिय्याह, कने नांई सै भविष्यवक्ता, तां फेरी लोकां जो बपतिस्मा कजो देआं?”
\v 26 तिन्हांजो जबाब देन्दे हुये यूहन्ने गलाया, “हऊँ त पाणिये ने बपतिस्मा देआं, पर तुहांरे बिच इक माहणु खढ़िरा तिस्सो जे तुहें नीं जाणदे।
\v 27 यनिके ये सैई हाया तिस जे मेरते बाद तुहांजो प्रचार करना, हऊँ तिसरे मुकावले किछ बी नींआ, सै इतणा खास आ भई हऊँ इक्की सेवका रा सब्बीं ते छोट्टा काम्म तिस खातर करना चाओ, तां बी लायक नींआ।”
\v 28 ये गल्लां यरदन नदिया रे पार बैतनिय्याह नगरा च हुईयां, तित्थी जे यूहन्ना बपतिस्मा देआं था।
\s परमेशरा रा मेमना
\p
\v 29 दुज्जे दिन यूहन्ने यीशुये जो अपणी तरफ औन्दे देखीने गलाया, “देक्खा, ये परमेशरा रा मेमना सै जे संसारा रा पाप अपणे ऊपर लेई जां।
\v 30 ये सैई आ तिसरे बारे च मैं गलाया था, ‘इक माहणु तिस जे मेरे बाद तुहांजो प्रचार करना सै सामर्था च माह्ते बी बड्डा, काँह्भई सै माह्ते पैहले था।’
\v 31 हऊँ खुद तिस्सो पछयाणदा बी नीं था भई सै मसीह था, पर इस खातर हऊँ पाणिये ते बपतिस्मा देन्दा हुआ आया भई इस्राएल रे लोक तिस्सो जाणी लो।”
\v 32 फेरी यूहन्ने ये गवाही दित्ति : “मैं आत्मा जो कबूतरा साई स्वर्गा ते उतरदे देख्या, कने सै तिस पर टिकिग्या।
\v 33 हऊँ त तिस्सो पछयाणदा बी नीं था, भई सै मसीह था, पर तिने जे मिन्जो पाणिये ते बपतिस्मा देणे जो भेज्जिरा, तिने इ माहने गलाया, ‘तिसरे ऊपर जे तू पवित्र आत्मा जो औंदे कने टिकदे देक्खो, सैई पवित्र आत्मा ते बपतिस्मा देणे औल़ा।’
\v 34 कने मैं देख्या, कने हऊँ तुहांजो सच्च बोलां भई येई परमेशरा रा पुत्र आ।”
\s प्रभु यीशु रे पैहले चेले
\p
\v 35 दुज्जे दिन ताहली जे यूहन्ना अपणे दो चेलयां ने खढ़िरे थे,
\v 36 कने तिने यीशुये जो सामणे जान्दे हुये देख्या कने गलाया, “देक्खा ये परमेशरा रा मेमना।”
\v 37 ताहली जे तिन्हे दुईं चेलयां तिस्सो येढ़ा गलान्दे हुये सुणया तां सै यीशुये रे पिच्छे चली पे।
\v 38 कने ताहली जे यीशुये मुड़ीने देख्या भई सै पिच्छे आई कराँ ये तां तिने तिन्हाते पुच्छया, “तुहांजो क्या चाहिन्दा?” तिन्हे तिसजो जबाब दित्या, “गुरू जी, तुहांरा रैहणे रा ठकाणा किति आ?”
\v 39 यीशुये तिन्हाने गलाया, “औआ कने देक्खा।” फेरी तिन्हें जाईने यीशुये रे रैहणे री जगह देक्खी, तिस दिन सै तिसले ठैहरे, काँह्भई संजके जुन्ना रे तकरीवन चार बजी चुक्कीरे थे।
\v 40 तिन्हां दुईं चते, सै जे यूहन्ने री गल्ल सुणीने यीशुये रे पिच्छे चलीगरे थे, तिन्हां चते इक शमौन पतरस रा भाई अन्द्रियास था।
\v 41 तिने पैहले अपणे सके भाईये शमौना ने मिल़िने तिसजो गलाया, “भाई अहांजो मसीह\f + \fr 1:41 \fq मसीह \ft यनिके अभिषिक्त माहणु\f*, मिलीग्या।”
\v 42 फेरी अन्द्रियास शमौना जो यीशुये ले ली आया, तिने शमौन्ना जो ध्यान्ना ने देख्या कने गलाया, “तू यूहन्ना रा मुण्डु शमौन आ: तू कैफा यनि पतरस\f + \fr 1:42 \fq कैफा यनि पतरस \ft यनि चट्टान\f* रे नौआं ते पछयाणया जाणा।”
\s फिलिप्पुस कने नतनएल जो सद्दया जाणा
\p
\v 43 अगले दिन यीशुये गलील प्रदेशा च जाणे रा निश्चा कित्या। सै फिलिप्पुस ने मिलया कने गलाया, “मेरे पिच्छे चली औ।”
\v 44 फिलिप्पुस बैतसैदा नगरा रा निवासी था। तित्थी अन्द्रियास कने पतरस बी रैयां थे।
\v 45 फिलिप्पुस जो नतनएल मिलया कने तिने तिसने गलाया, “तिसरे बारे च जे मूसे व्यवस्था च कने भविष्यवक्तयां बी लिखिरा, सै अहांजो मिलीग्या; सै यूसुफ रा पुत्र, नासरत रा रैहणे औल़ा यीशु आ।”
\v 46 फेरी नतनएले तिसते पुच्छया, “क्या कोई खरी चीज़ नासरत ते बी निकल़ी सक्कां इ?” फिलिप्पुसे तिसने गलाया, “जाईने देक्खी लें।”
\v 47 यीशुये नतनएला जो अपणी तरफ औन्दे देखीने तिसरे बारे च गलाया, “येआ इक सच्चा इस्राएली वंशज तिस्च जे कोई खोट निआं।”
\v 48 नतनएले यीशुये ते पुच्छया, “तुहें मिन्जो कियां जाणाँ?” यीशुये तिसजो जबाब दित्या, “इसते पैहले भई फिलिप्पुसे तिज्जो सद्दया, ताहली तू अंजीरा रे डाल़ा हेठ था, तां मैं तिज्जो देख्या था।”
\v 49 नतनएले तिसजो जबाब दित्या, “गुरू, तू परमेशरा रा पुत्र आ, तू इस्राएल रा राजा।”
\v 50 तिसरे जबाबा च यीशुये गलाया, “मैं जे तेरने गलाया भई मैं तिज्जो अंजीरा रे डाल़ा हेठ देख्या, क्या ताईं तू इस खातर विश्वास कराँ? तू अग्गे इसते बी बड्डे-बड्डे काम्म देखणे।”
\v 51 यीशुये तिसने भीं गलाया, “हऊँ तेरने सच्च बोलां भई तूं स्वर्गा जो खुलदे कने परमेशरा रे दूतां जो माहणुये रे पुत्रा यनि मेरे ऊपर उतरदे कने ऊपर जान्दे देखणा।”
\c 2
\s गलील रे काना च पैहला चमत्कार
\p
\v 1 फेरी तिज्जे दिन गलील जिले रे काना नगरा च इक ब्याह लगीरा था, तिसच जे यीशुये री माता बी आईरी थी।
\v 2 यीशु कने तिसरे चेले बी तिस ब्याह च न्यून्दा देईने सद्दीरे थे।
\v 3 ताहली जे दाखरस घटणे लगया, तां यीशुये रिये माते तिसजो गलाया, “इन्हांले हुण होर दाखरस निआं।”
\v 4 यीशुये तिसाजो गलाया, “माता ये तू मिन्जो कां दस्या राईं? मेरा बगत हल्तिये नीं आईरा।”
\v 5 पर तिसरी माते सेवकां ने गलाया, “सै काम्म जे यीशु तुहांजो करने जो गलाओ तियां इ करयों।”
\v 6 यहूदी रितिया रे मुताबक ऊथी पाणी भरने रे पत्थरा रे छे मटके रखीरे थे, सै मटके तियां इ थे जियां जे यहूदी शुद्धी करने खातर कम्मां च इस्तेमाल कराँ थे। हर मटके च कोई अस्सी ते इक सौ बीह लीटर तक पाणी औआं था।
\v 7 यीशुये सेबकां जो गलाया, “मटकयां जो पाणिये ने भरी दो।” तिन्हें सारे मटके बिल्लां-बिल्लां तक भरीते।
\v 8 फेरी तिने सेवकां ने बोल्या, “हुण थोड़ा जेआ पाणी इन्हां चते कड्डीने दाबता रा इन्तजाम कराणे औल़े मुखिये ले लेई जवा।” कने सै दाखरस तिसले लेईये।
\v 9 ताहली जे तिने मुखिये सै पाणी चख्या सै जे दाखरस बणी गरा था, सै नीं जाणदा था भई ये कित्ते आया, पर तिन्हां सेबकां जो पता था तिन्हे जे पाणी कड्डया था, तां तिने लाड़े जो सद्दीने तिसजो गलाया,
\v 10 “हर कोई पैहले बधिया दाखरस परोसां कने ताहली जे मेहमान पी ने तृप्त हुई जांये तिसते बाद सै दाखरस जे परोसया जां सै इतणा बधिया नीं हुन्दा; पर तैं बधिया दाखरस हुण तक संभाली ने रखीरा।”
\v 11 यीशुये गलील जिले रे काना नगरा च ये पैहला नशाण दस्सीने अपणी महिमा परगट कित्ती कने तिसरे चेलयां तिस पर विश्वास कित्या।
\v 12 इसते बाद यीशु कने तिसरी माता, तिसरे भाई कने तिसरे चेले कफरनहूम नगरा जो गये कने तित्थी किछ दिन रुके।
\s ब्यापारियां जो मन्दरा ते बाहर कड्डया जाणा
\r (मत्ती 21:12; मरकुस 11:15-17; लूका 19:45,46)
\p
\v 13 यहूदियां रा फसह रा त्योहार नजदीक आईरा था, कने यीशु यरूशलेम नगरा जो गया।
\v 14 तित्थी परमेशरा रे मन्दरा च यीशुये देख्या भई लोक बैलां, भेड्डां कने कबूतरां जो बेचणे लगीरे कने सिक्कयां जो बदलने औल़े सौदागर अपणियां सीटां पर बैठिरे।
\v 15 फेरी तिने रस्सियां रा कोड़ा बणाया कने सब्बीं जो बैलां कने भेड्डां समेत परमेशरा रे मन्दरा ते बाहरौ खदेड़ीत्या, सिक्कयां जो बदलने औल़े सौदागराँ रे सिक्के खन्डेरीने तिन्हांरियां चौकियां मुन्धियां करीने सट्टीतियां,
\v 16 कबूतर बेचणे औल़यां जो तिने गलाया, “इन्हांजो इत्थीते बाहर लेई जवा कने मेरे पिता रे घरा जो बजार मता बणान्दे।”
\v 17 फेरी तिसरे चेलयां जो याद आया भई पवित्रशास्त्रा च लिखिरा, “तेरे घरा खातर मेरा ये जनून मेरे अन्दर अग्गी साई भड़कां।”
\v 18 इस पर यहूदी अगुवेयां यीशुये ने बोल्या, “तू जे ये काम्म करी रां तां अहांजो कुण जेआ नशाण दस्सीरां?”
\v 19 फेरी यीशुये तिन्हांजो जबाब दित्या, भई “इस मन्दरा जो तोड़ी दो, मांज इस्सो तिन्नां दिनां च दोबारा बणाई देणा।”
\v 20 इस पर यहूदी अगुवेयां बोल्या, “इस मन्दरा बनाणे जो छताल़ि साल लगीरे कने तू इसजो तिन्नां दिनां च बनाणे री गल्ल करी रां!”
\v 21 पर अपणिया गल्ला च यीशुये तिस मन्दरा रा जे जिकर कित्या था सै तिसरा अपणा इ शरीर था।
\v 22 पर ताहली जे सै मूईरयां चते भीं ते जिऊंदा हुया तां तिसरे चेलयां जो याद आया भई यीशुये येढ़ा बोलीरा था; कने तिन्हे पवित्रशास्त्र सै जे मसीह रे मरने ते बाद जिऊंदा हुणे रे बारे च दस्सां यीशुये रियां गल्लां पर विश्वास कित्या।
\s यीशु माहणुआं रे मना जो जाणाँ
\p
\v 23 ताहली जे यीशु यरूशलेम नगरा च फसह रे बगत त्योहारा च था, तां मतयां लोकें तिन्हां नशाणां जो जे सै दस्सां था देखीने तिस पर विश्वास कित्या।
\v 24 पर यीशुये अप्पूँजो तिन्हांरे भरोसे नीं छड्डया, काँह्भई सै सारयां लोकां जो जाणाँ था।
\v 25 तिस्सो इसा गल्ला री कोई जरूरत नीं थी भई कोई आईने तिसजो लोकां रे बारे च दस्सो, काँह्भई लोकां रे मना च क्या, इसजो सै जाणाँ था।
\c 3
\s यीशु कने नीकुदेमुस
\p
\v 1 निकुदेमुस नौआं रा इक माहणु था, सै जे यहूदियां रा धार्मिक अगुवा था, सै इक फरीसी था।
\v 2 सै रात के बगत यीशुये ले आया कने बोल्या, गुरू जी, हऊँ जाणाँ भई तुहें परमेशरा रिया तरफा ते अहांजो सखाणे आईरे, काँह्भई सै चमत्कार जे तुहें दस्सां ए तिस्सो परमेशरा रिया सहायता ते बगैर कोई बी नीं दस्सी सकदा।
\v 3 यीशुये तिसजो जबाब दित्या, हऊँ तुहांजो सच्च बोलां, भई कोई बी परमेशरा रे राज्जा जो देक्खी नीं सकदा, तदुआं तक जे सै दोबारा जन्म नीं लौ।
\v 4 निकुदेमुसे तिसजो गलाया, “तां जे इक माहणु बुढा हुई जां, तां फेरी तिसरा जमणा कियां हुई सक्कां? क्या सै फेरी भीं अपणिया मौआ रे पेट्टा च जाईने दुज्जी बार जन्म लेई सक्कां?”
\v 5 यीशुये तिस्सो जबाब दित्या, “हऊँ तेरने सच्च बोलां, कोई बी परमेशरा रे राज्जा च दाखल नीं हुई सकदा तदुआं तक जे सै पाणिये ते कने आत्मा ते जन्म नीं लौ।
\v 6 माता-पिता अपणे बच्चयां जो जन्म दें, फेरी बी सिर्फ परमेशरा रा आत्मा तुहांजो परमेशरा रिया सन्तान्ना रे रूपा च बदली सक्कां।
\v 7 मेरिया बोल्ली रिया गल्ला पर चम्भा नीं कर भई ‘तिज्जो दोबारा जन्म लेणे पौणा।’
\v 8 सै जे कोई पवित्र आत्मा ते जम्मीरा सै येढ़ा इ हाया, तियां जे हवा तितखा जे बैहणा चाईं तितखौ बैहणे लगां इ। तू तिसारी अवाज़ सुणां, पर ये नीं दस्सी सकदा भई सै कित्खा ते औआंईं कने कित्खौ जाईं?”
\v 9 निकुदेमुसे यीशुये जो जबाब दित्या, भई “येढ़ा कियां हुई सक्कां?”
\v 10 ये सुणीने यीशुये तिसजो जबाब दित्या, “तू इस्राएलियां रा गुरू हुईने बी इन्हां गल्लां जो नीं समझदा?
\v 11 हऊँ तुहांजो सच्च बोलां, भई अहें सै जे जाणाँ ए सैई बोलां ए, कने अहें सै जे देक्खीरा तिसरी ही गवाही दें, कने सै जे अहें बोलां ए तिस पर तुहें विश्वास नीं करदे।
\v 12 ताहली जे हऊँ तुहांने संसारा रे बारे च गल्लां करां, तां तुहें मेरा विश्वास नीं करदे, पर जे हऊँ तुहांने स्वर्गा रे बारे च गल्लां करूँ तां कियां विश्वास करगे?
\v 13 कोई स्वर्गा जो नीं गया, पर सिर्फ माहणुये रा पुत्र यनिके हऊँ, सै जे स्वार्गा ते उतरी ने आईरा।
\v 14 कने तियां जे मूसे सुनसान जगह च पितल़ी रे बणीरे सर्पा जो ऊच्चिया ठारी टंगाया, तियां इ मेरा यनि माहणुये रे पुत्रा रा ऊच्चिया ठारी टंगया जाणा बी जरूरी आ;
\v 15 ताकि सै जे कोई माह पर विश्वास करो, सै अनन्त जीवन पाओ।”
\p
\v 16 “काँह्भई परमेशरे संसारा रे लोकां ने इतणा प्यार कित्या भई तिने अपणे इकलौते पुत्रा जो तिन्हांरे खातर बलिदान करित्या, ताकि हर इक माहणु सै जे तिस पर विश्वास करो, सै नाश नीं हो, पर अनन्त जीवन पाओ।
\v 17 काँह्भई परमेशरे अपणे पुत्रा जो संसारा च इस खातर नीं भेज्या भई सै संसारा रे लोकां जो सजा रा हुक्म देओ, पर इस खातर भेज्या भई संसारा रे लोक तिसरे जरिये छुटकारा पाओ।
\v 18 सै जे परमेशरा रे पुत्रा पर विश्वास कराँ, तिस पर सजा देणे रा हुक्म नीं हुन्दा, पर सै जे तिस पर विश्वास नीं करदा, सै दोषी हुई चुक्कीरा; काँह्भई तिने परमेशरा रे इकलौते पुत्रा पर विश्वास नीं कित्या।
\v 19 सजा रे हुक्मा री वजह येई भई जोति इसा दुनिया च आई कने लोकें अन्धेरे जो जोतिया ते जादा प्यारा समझया, काँह्भई तिन्हांरे काम्म बुरे थे।
\v 20 काँह्भई सै माहणु जे पाप कराँ सै जोतिया ते नफरत कराँ, कने सै जोतिया रे नेड़े तां नीं औन्दा भई किति तिन्हारे पाप सामणे नीं आई जो।
\v 21 पर सै माहणु जे सच्चाईया पर चलां सै जोतिया रे नेड़े औआं ताकि तिसरे काम्म दिखी जाओ भई ये परमेशरा रिया तरफा ते हुईरे।”
\s यीशु रे बारे च यूहन्ने री गवाही
\p
\v 22 इसते बाद यीशु अपणे चेलयां सौगी यहूदिया प्रदेशा च आए; कने तित्थी सै तिन्हां सौगी रैईने लोकां जो बपतिस्मा देणे लगया।
\v 23 कने यूहन्ना बी एनोन नौआं रे गाँवां च सै जे सामरिया इलाके च सालोम नगरा ले था बपतिस्मा देआं था, काँह्भई तित्थी बौहत सारा पाणी था कने लोक तित्थी आईने बपतिस्मा लेआं थे।
\v 24 ये तिस वगता री गल्ल इ ताहली जे यूहन्ने जो बन्दी बणाईने जेल्ला च कैद नीं कित्तिरा था।
\v 25 ऊत्थी यूहन्ने रे चेलयां री किसी यहूदी धर्म गुरुये सौगी शुद्धीकरण रे बारे च बैहस बसाई हुईगी।
\v 26 इस खातर यूहन्ने रे चेले तिसले आये कने गलाया, “गुरू जी, सै माहणु जे यरदन नदिया रे पार तुहां सौगी था, कने तिसरे बारे च जे तुहें गल्ल कित्ती थी, सै माहणु बपतिस्मा देआं, कने हर इक माहणु तिसलौ बपतिस्मा लेणे जाया रां।”
\v 27 यूहन्ने जबाब दित्या, ताहलुआं तक जे किसी माहणुये जो स्वर्गा ते नीं दित्या जाओ, ताहलुआं तक सै किछ नीं पाई सकदा।
\v 28 तुहें सब मेरे गवाह ये भई मैं गलाया था, हऊँ मसीह निआं, पर मिन्जो तिसते पैहले भेजीरा।
\v 29 लाड़ा-लाड़ी ब्याह करी लें; पर लाड़े रा मित्र खड़ा हुआं कने तिसजो सुणां, कने सै लाड़े रिया अवाज़ा ते बड़ा खुश हुआं: मेरी खुशी येढ़ि ही हाई कने हुण सै पूरी हुई।
\v 30 ये जरूरी आ भई सै बौहत खास हुई जाणे चाहिन्दे, जबकि हऊँ खास नीं होऊं।
\p
\v 31 “सै जे स्वर्गा ते औआं सै सब्बीं ते महान आ; कने सै जे धरतिया ते औआं, सै धरतिया रा, इस खातर सै धरतिया ने जुड़ी रियां ही गल्लां करां : कने सै जे स्वर्गा ते उतरी रा, सै सब्बीं ते महान आ।
\v 32 तिने सै जे किछ देख्या, कने सुणया, सै तिसरी गवाही देआं, पर बड़े घट लोक तिसरे सन्देशा जो ग्रहण करां ये।
\v 33 पर तिने माहणुये जे तिसरे सन्देशा पर विश्वास कित्या, सै इस पर सैहमत हुईग्या भई परमेशर सच्चा।
\v 34 काँह्भई तिस्सो जे परमेशरे भेज्जीरा, सै परमेशरा रियां इ गल्लां बोलां; काँह्भई ये सैई आ तिसजो जे परमेशरे पवित्र आत्मा पूरे तरिके ने देई दित्तिरा।
\v 35 या पिता परमेशर अपणे पुत्रा जो प्यार करां, कने तिने सारा किछ तिसरे अधिकारा च दित्तिरा।
\v 36 इस खातर सै जे कोई परमेशरा रे पुत्रा पर विश्वास करां, तिसजो इ अनन्त जीवन मिलणा; पर सै माहणु जे परमेशरा रे पुत्रा री गल्ल नीं मनदा, तिस्सो अनन्त जीवन नीं मिलणा, पर परमेशरा तिसजो अनन्त काल री सजा देणी।”
\c 4
\s यीशु कने सामरी जनाना
\p
\v 1 फेरी ताहली जे यीशुये जो पता लगया भई फरीसियें सुणया भई यीशु यूहन्ने ते जादा लोकां जो चेले बणाईराँ कने तिन्हांजो बपतिस्मा देई कराँ।
\v 2 यीशु खुद बपतिस्मा नीं देई करां था बल्कि ये काम्म तिसरे चेले करी रां थे,
\v 3 तां सै यहूदिया प्रदेशा जो छड्डिने बापस अपणयां चेलयां सौगी गलील प्रदेशा जो चलिग्या,
\v 4 इस बार तिस्सो सामरिया प्रदेशा चींये जाणे पैया।
\v 5 इस खातर सै सामरिया प्रदेशा रे इक नगर सूखार नगरा तक आया, ये नगर तिसा धरतिया ले था सै जे याकूबे अपणे मुण्डुये यूसुफा जो दित्तिरी थी;
\v 6 कने याकूबे सै जे खूह बणाया था सै हुण तक तिसा इ जगह पर था। यीशु पैदल चली-चलीने थक्की गरा था इस खातर सै आईने खूआ ले इयां इ बैठिग्या। ये तिस बेले री गल्ल इ ताहली जे तकरीवन दपैहर हुई चुक्कीरे थे।
\p
\v 7 इतणे वगता च इक सामरी जनाना पाणी भरने आई। यीशुये तिसाजो गलाया, “मिन्जो पीणे जो किछ पाणी दे।”
\v 8 काँह्भई तिसरे चेले तिस वगत नगरा च रोटी ल्यौणे गए थे।
\v 9 तिसे सामरी जनाने तिस्सो हैरान हुईने गलाया, “तू त इक यहूदी आ, फेरी बी मांज सामरी जनाना ते पीणे खातर पाणी काँह मंगया दा?” काँह्भई यहूदी त सामरियां ने कोई बी सलबन्ध नीं रखदे।
\v 10 यीशुये जबाब दित्या, “तू नीं जाणदी भई परमेशर तिज्जो क्या देणा चांह, कने तू नीं जाणदी भई कुण तेरते पाणी मंगया रां। जे तू जाणदी, तां तू माहते इस्सो मंगदी कने हऊँ तिज्जो जीवन देणे औल़ा पाणी\f + \fr 4:10 \fq जीवन देणे औल़ा पाणी \ft ये पवित्र आत्मा कने यीशु मसीह री शिक्षां रा प्रतीक आ सै जे लोकां जो अनन्त जीवन देआं।\f* देन्दा।”
\v 11 जनाने तिसजो गलाया, “प्रभु जी, तेरले त पाणी निकाल़णे जो कोई बी बर्तण निआं, कने खूह बड़ा डुग्गा, तां फेरी सै जीवन देणे औल़ा पाणी तेरेले किती ते आया?
\v 12 तू अहांरे पूर्वज याकूब ते महान नीं हुई सकदा, तिने जे अहांजो ये खूह दित्या; कने तिने अपणे बच्चयां कने डंगरां सौगी खुद अप्पूँ बी इसरा पाणी पित्या?”
\v 13 यीशुये तिसाजो जबाब दित्या, “हर कोई तिस जे इस खूआ रा पाणी पीणा, तिसरी कदीं प्यास नीं बुझणी,
\v 14 पर सै जे कोई तिस पाणिये जो पींगे, सै जे माह तिस्सो देणा, तिस फेरी कदीं प्यासे नीं रैहणां; बल्कि सै पाणी जे हऊँ तिस्सो देंगा, सै तिसच इक पाणिये रा सोता बणी जाणा सै जे तिस्सो अनन्त जीवन देंगा।”
\v 15 फेरी तिसे जनाने तिसने गलाया, “प्रभु जी, सै जल मिन्जो दे ताकि हऊँ फेरी कदीं प्यासी नीं रऊँ कने नांई मिन्जो इतणे दूर पाणी भरने जो औणे पौ।”
\p
\v 16 इस पर यीशुये तिसाजो गलाया, “जा अपणे घरा-औल़े जो सद्दीने इत्थी लीऔ।”
\v 17 जनाने जबाब दित्या, “मेरा कोई घरा-औल़ा निआं।” यीशुये तिसाजो गलाया, “तां जे तू गलाया राईं भई तेरा कोई घरा-औल़ा निआं, तां तू ठीक इ बोल्या दी।
\v 18 तेरे पांज्ज घरा-औल़े थे, कने हुण तू जिस माहणुये सौगी रैईं सै बी तेरा घरा-औल़ा निआं; इस खातर तैं सै जे गलाया, ठीक इ गलाया।”
\v 19 इस पर जनाने तिसने गलाया, “प्रभु जी, हऊँ समझी सक्कां इ भई तू इक भविष्यवक्ता।
\v 20 अहांरे पूर्वज इस पहाड़ा पर अराधना करां थे, पर तुहें यहूदी लोक बोलां ये भई यरूशलेम नगरा च अराधना करनी चाहिन्दी।”
\v 21 यीशुये तिसाजो गलाया, “ओ नारी, मेरिया गल्ला पर विश्वास कर भई सै बगत आईरां ताहली जे तुहां पिता री अराधना नांत इस पहाड़ा पर करनी, कने नांई यरूशलेम च करनी।
\v 22 तुहें सामरी लोक तिस्सो जे नीं जाणदे, तिसरी अराधना करां ए; कने अहें यहूदी लोक तिस्सो जे जाणां ए तिसरी अराधना करां ए; काँह्भई छुटकारा यहूदियां चते आ।\f + \fr 4:22 \fq काँह्भई छुटकारा यहूदियां चते आ। \ft काँह्भई परमेशरे लोकां जो छुटकारा देणे री योजना यहूदियां तेई शुरु कित्ती\f*
\v 23 पर सै वगत आई चुक्कीरा, ताहली जे सच्चे भगत अहांरे पिता परमेशरा री अराधना आत्मा रिया अगुवाईया च सच्चाईया ने करगे, काँह्भई अहांरे पिता अपणे खातर येढ़े इ भगतां जो टोल़ां ये।
\v 24 परमेशर आत्मा इ, इस खातर जरूरी आ भई तिसरी अराधना करने औल़े आत्मा कने सच्चाईया ने अराधना करो।”
\v 25 जनाने तिसने गलाया, “हऊँ जाणाँ इ भई मसीह सै जे परमेशरा रा अभिषिक्त माहणु कहलाया जां, औणे औल़ा; ताहली जे सै औंगा, तां तिस अहां जो सारियां गल्लां दसणियां।”
\v 26 यीशुये तिसाने गलाया, “हऊँ जे तेरने गल्ल करी रां, हऊँ सैई हाया।”
\s चेलयां री वापसी
\p
\v 27 इतणे च तिसरे चेले आई पुज्जे, कने तिन्हांजो ये देखीने सच्ची जो बौहत हैरानी हुई भई सै इक जनाना ने गल्ल-बात करी रां; पर किन्हिये बी तिसते किछ नीं पुच्छया, भई “तू क्या चाँह यनि किस खातर इसाने गलाईरां?”
\v 28 फेरी सै जनाना अपणा घड़ा तिसा जगह छड्डिने गाँवां जो बापस चलीगी, कने लोकां ने बोलणे लगी,
\v 29 “आईने, इक्की येढ़े माहणुये जो देक्खा, तिने मेरे बारे च बौहत सारियां गल्लां दस्सीत्या सै जे मैं किति रियां थी। किति येई मसीह त निआं?”
\v 30 इस पर लोक नगरा ते निकल़ीने यीशुये जो देखणे औणे लगे।
\v 31 इस बिच तिसरे चेले तिसते बिनती करने लगे, “गुरू जी, किछ खाई लैं।”
\v 32 पर यीशुये तिन्हांते गलाया, “खाणे रे खातर मेरेले सै रोटी, तिसरे बारे च जे तुहें नीं जाणदे।”
\v 33 इस पर तिसरे चेले अप्पूँ बाटियें इक दुज्जे ते पुछणे लगे, “क्या किन्हिये तिसजो खाणे खातर किछ लन्दीरा?”
\v 34 यीशुये तिन्हांजो गलाया, “मेरा खाणा तिस परमेशरा रिया इच्छा रा पालन करना हया तिने जे मिन्जो भेज्जिरा, कने तिसरे कम्मा जो पूरा करना सै जे तिने मिन्जो सौंपीरा।
\v 35 तुहें अक्सर बोलां ये, ‘बढाईया जो हल्तियें बी चार महीने पैईरे?’ देक्खा हऊँ तुहांजो बोलां, ध्यान देईने खेतां जो देक्खा, भई तियां जे खेतां च पक्कीरी फसल बढाईया रे खातर त्यार हुआं इ, तियां इ माहणु मेरा सन्देश ग्रहण करने खातर त्यार आ।
\v 36 बढाई करने औल़ा अपणी मजदूरी पां, कने अनन्त जीवना खातर फसल कठेराँ, ताकि फसल बाहणे औल़ा कने बढणे औल़ा ये दोन्नों मिलीने मौज करो।
\v 37 काँह्भई इत्थी ये कहावत ठीक बैठीराँ ई: बाहणे औल़ा कोई होर आ कने बढणे औल़ा कोई होर।
\v 38 तिज्जो मैं तिस खेता रिया फसला बढणे जो भेज्या, तिसच जे तैं मेहणत नीं कित्तिरी : होरीं तिसच मेहणत कित्ती कने तुहें तिसरिया मेहणता रे फल़ा च हिस्सेदार हुये।”
\s सामरियां रा विश्वास करना
\p
\v 39 तिस नगरा रे कई सामरियें तिसा जनाना रे गलाणे पर यीशुये पर विश्वास कित्या, तिसे ये गवाही दित्ति थी, भई तिने मेरिया जिन्दगिया रे बारे च बौहत सारियां गल्लां दस्सी तियां जो किछ मैं कित्तिरा था।
\v 40 फेरी ताहली जे ये सामरी तिसले आये, तां तिन्हे तिसते रुकणे खातर बिनती किति, कने सै तिन्हाले दो दिन तक रुकया।
\v 41 कने तिसरयां बचनां ते प्रभावित हुईने होर मतयां सारयां लोकें तिस पर विश्वास कित्या,
\v 42 तिन्हे तिसा जनाना ने गलाया, “हुण अहें सिर्फ तेरे बोलणे तेई विश्वास नीं करदे; काँह्भई अहें अप्पूँ इ तिस्सो सुणील्या कने हुण अहें ये जाणीगे भई सच्ची जो येई हाया सै जे संसारा रा छुटकारा करने औल़ा।”
\v 43 फेरी दो दिन बाद सै ऊत्थीते निकल़ीने गलील जो चलीप्या;
\v 44 काँह्भई यीशुये खुद गवाही दित्ति भई भविष्यवक्ते जो अपणे लाके च आदर नीं मिलदा।
\v 45 ताहली जे सै गलील च आया, तां गलील रे लोकें बड़िया मौज्जा ने तिसरा स्वागत कित्या; काँह्भई जितने काम्म तिने त्योहारा रे बगत यरूशलेम च कित्ते थे, सै सब तिन्हे देक्खे थे, काँह्भई सै बी तिस त्योहारा च शामल थे।
\s राज कर्मचारिये रे पुत्रा जो चंगा करना
\p
\v 46 फेरी सै भीं ते गलील रे काना नगरा च गया, तित्थी जे तिने पाणिये जो दाखरस बणाया था। इस बार तित्थी राजे रा इक कर्मचारी था तिसरा मुण्डु जे कफरनहूम नगरा च बमार था।
\v 47 सै ये सुणीने भई यीशु यहूदिया जिले ते गलील जिले च बापस आईगरा, सै तिसले काना नगरा च गया कने बिनती करने लगया भई चल्लीने मेरे मुण्डुये जो ठीक करी दे : काँह्भई सै मरने जो हुईगरा था।
\v 48 यीशुये तिसने गलाया, “तदुआं तक जे तुहें चमत्कारा रे काम्म नीं देक्खी लेंगे ताहलुआं तक तुहां विश्वास नीं करना।”
\v 49 राजे रे नोकरे तिसने गलाया, “प्रभु जी, इसते पैहले भई मेरा मुण्डु मरी जाओ, तुहें मेरे सौगी चला।”
\v 50 यीशुये तिसजो गलाया, “तू जा तेरा मुण्डु जिऊंदा रैहणा।” तिने माहणुये यीशुये री गलाई रियां गल्लां पर विश्वास कित्या कने घरा जो चलीप्या।
\v 51 सै घरा जान्दे हुये हल्तियें रस्ते ची था ताहली तिसरे दास तिस्सो मिले कने तिसजो ये खुशखबरी दित्ति भई हुण “तेरा मुण्डु ठीक आ।”
\v 52 तिने तिन्हांते पुच्छया, “किस वगत सै ठीक हुणे लगया?” तिन्हे जबाब दित्या, “पिछले कल दपैहरयां तकरीवन इक बजे तिसरा बुखार उतरीगरा।”
\v 53 फेरी मुण्डुये रा पिता जाणिग्या भई ये ठीक तिस बगता री गल्ल इ ताहली जे यीशुये तिसने गलाया था भई, “तेरा मुण्डु जिऊंदा रैहणा,” तिसते बाद तिने अपणे पूरे परिवारा सौगी विश्वास कित्या।
\v 54 ये दुज्जा चमत्कारी नशाण था सै जे यीशुये यहूदिया प्रदेशा ते आईने गलील नगरा च कित्या।
\c 5
\s ठत्तियां साल्लां रे रोगिये जो चंगा करना
\p
\v 1 इन्हां गल्लां ते बाद यहूदियां रा इक त्योहार हुया, कने यीशु यरूशलेम नगरा जो गया।
\v 2 यरूशलेम च भेड-फाटका ले इक कुण्ड आ सै जे इब्रानी भाषा च बैतहसदा नौआं ते जाणया जां; तिसरे कनारे पांज्ज बराण्डे बणीरे।
\v 3 इन्हां बराण्डयां च बौहत सारे अन्हे, लंगड़े, बमार कने लकवे रे रोगी (पाणिये रे हिलणे रिया आशा च) पैईरे रैं थे।
\v 4 काँह्भई इक येढ़ा बगत हुआं था ताहली जे परमेशरा रे स्वर्गदूत कुण्डा च आईने पाणिये जो हिलां थे। पाणिये रे हिल्दे इ पैहले सै जे कोई कुण्डा च उतराँ, सै अपणियां सारियां बमारियां ते ठीक हुई जां था, चाये तिसरी कोई बी बमारी काँह नीं ओ।
\v 5 इन्हां रोगियां च इक येढ़ा रोगी बी था सै जे ठत्तियां साल्लां ते बमार पैईरा था।
\v 6 ताहली जे यीशुये तिस्सो देख्या कने तिसरे बारे च सारा हाल जाणीने भई ये कईयां साल्लां ते इसा हालता च पैईरा, तां तिने तिसते पुच्छया, “क्या तू ठीक हूणा चाँह?”
\v 7 तिने रोगिये तिस्सो जबाब दित्या, “प्रभु जी, मेरले कोई माहणु निआं सै जे पाणिये रे हिलणे पर, मेरी कुण्डा च जाणे च मदद करा; पर ताहली जे हऊँ पाणिये च जाणे री कोशिश करां, तां मेरे जाणे ते पैहले कोई दुज्जा माहणु पाणिये च उतरी जां।”
\v 8 यीशुये तिसजो गलाया, “उट्ठ, अपणी चट्टाई चक्कीने चल फिर।”
\v 9 सै माहणु इकदम ठीक हुईग्या, कने अपणी चट्टाईया चक्कीने चलने फिरने लगया।
\p
\v 10 सै विस्राम दिन था। इस खातर यहूदी अगुवे तिस ठीक हुईरे माहणुये जो गलाणे लगे, भई आज्ज त विस्राम दिन आ, “तिज्जो अजके दिन अपणिया चट्टाईया जो चकणे री इजाजत नीं।”
\v 11 इस पर तिने जबाब दित्या, भई “तिने जे हऊँ ठीक कित्या, तिने इ मिन्जो गलाया, ‘अपणी चट्टाई चक्क कने चल फिर।’ ”
\v 12 तिन्हे लोकें तिसते पुच्छया, “सै कुण माहणु आ तिने जे तिज्जो गलाया, ‘चट्टाई चक्क कने चल फिर’?”
\v 13 पर सै माहणु जे ठीक हुईरा था, सै नीं जाणदा था भई सै कुण आ, काँह्भई तिसा जगह मती भीड़ थी कने यीशु ऊत्थीते चुपचाप चलिग्या।
\v 14 इन्हां गल्लां ते बाद सै माहणु यीशुये जो मन्दरा च मिलया कने तिस्सो गलाया, “देख, हुण तू त ठीक हुईग्या; इस खातर दोबारा पाप देक्खां करदा, नैत किति येढ़ा नीं ओ भई कोई इसते बड्डी मुश्कल तूह पर आई जाओ।”
\v 15 तिने माहणुये जाईने यहूदी अगुवेयां ने बोलित्या भई तिने जे हऊँ ठीक कित्या, सै यीशु आ।
\v 16 इसा बजह ने यहूदी अगुवे यीशुये जो तंग करने लगे, काँह्भई सै येढ़े काम्म विस्राम रे दिन कराँ था।
\v 17 इस पर यीशुये तिन्हाजो गलाया, “मेरा पिता परमेशर कदीं काम्म बन्द नीं करदा, इस खातर हऊँ बी लगातार काम्म कराँ।”
\v 18 इसा बजह ने यहूदी अगुवे तिसजो मारने री होर बी जादा कोशिश करने लगे, काँह्भई सै न सिर्फ विस्राम रे दिना री बिधिया जो तोड़ां, पर परमेशरा जो अपणा पिता बोलीने, अप्पूँजो तिसरे बराबर समझां था।
\s पुत्रा रा अधिकार
\p
\v 19 इस पर यीशुये तिन्हांजो गलाया, “हऊँ तुहांजो सच्चाई दस्सां, भई पुत्र यनि हऊँ खुद अपणे आप किछ मनी करी सकदा, सै सिर्फ तियां कराँ तेढ़ा जे सै पिता परमेशरा जो करदे देक्खां; काँह्भई तिन्हां-तिन्हां कम्मां जो जे सै कराँ तिन्हांजो हऊँ पुत्र बी तियां इ कराँ।
\v 20 काँह्भई पिता परमेशर पुत्रा ने प्यार कराँ कने जितने काम्म जे सै खुद कराँ तिन्हां सारयां कम्मां जो सै तिस्सो दस्सां, कने पिता इन्हाते बी बड्डे काम्म तिस्सो दसणे, ताकि तुहें हैरान हुईजो।
\v 21 काँह्भई तियां जे पिता मूईरयां जो ठवाल़ीने तिन्हांजो नौंईं जिन्दगी देआं, तियां इ पुत्र बी तिन्हौं जे चाँह तिन्हौं जिन्दगी देआं।
\v 22 कने पिता किसी रा बी न्याय नीं करदा, पर तिने न्याय करने रा सारा काम्म पुत्रा जो सौंपीतरा,
\v 23 इस खातर भई सारे लोक तियां जे पिता परमेशरा रा आदर कराँ ये तियां इ पुत्रा रा आदर बी करो। सै माहणु जे पुत्रा रा आदर नीं करदा, सै तिस पिता परमेशरा रा आदर बी नीं करदा तिने जे मिन्जो भेज्जिरा।
\v 24 हऊँ तुहांजो सच्च बोलां, सै जे मेरा बचन सुणीने मेरे भेजणे औल़े पर विश्वास कराँ, सै अनन्त काल रा जीवन पां; कने तिस पर सजा रा हुक्म नीं हुन्दा, पर सै अनन्त काल रिया मौती ते बचीने पैहले तेई नईया जिन्दगिया च दाखल हुई चुक्कीरा।
\p
\v 25 “हऊँ तुहांजो सच्च बोलां भई सै बगत औणे औल़ा बल्कि आई चुक्कीरा, तिसच जे आत्मिक तरिके ने मूईरयां लोकां परमेशरा रे पुत्रा रा यनि मेरा बचन सुणना, कने सै जे सुणगे तिन्हां अनन्त जीवन पाणा।
\v 26 काँह्भई जिसा रितिया ने पिता परमेशर अप्पूँ च जीवन रखां, तियां इ तिने पुत्रा जो बी ये अधिकार दित्या भई अप्पूँ च जीवन रक्खूँ;
\v 27 बल्कि मिन्जो न्याय करने रा बी अधिकार दित्या, इस खातर भई हऊँ माहणुये रा पुत्र आ।
\v 28 इसते चम्भा नीं करा; काँह्भई सै बगत आई कराँ भई जितने मूईरे लोक ये, तिन्हां मेरा बचन सुणीने कब्रां ते बाहर निकल़ी औणा।
\v 29 तिन्हेजे खरे काम्म कित्तिरे थे तिन्हां अनन्त जीवन पाणे रे खातर जिऊंदा हुई जाणा, कने तिन्हे जे बुरे काम्म कित्तिरे तिन्हौ बी मूईरयां चा ते उट्ठीने इन्हां बुरयां कम्मां री सजा भुगतणे पौणी।
\s यीशुये रे सबन्धा च गवाही
\p
\v 30 “हऊँ खुद अप्पूँ ते किछ मनी करी सकदा; पर हऊँ सै जे किछ परमेशरा ते सुणां, सिर्फ तिसरे इ मुतावक न्याय कराँ; कने मेरा न्याय सच्चा, काँह्भई हऊँ अपणिया इच्छा ते नीं बल्कि तिसरी इच्छा चाँह तिने जे हऊँ भेज्जिरा।
\v 31 जे हऊँ खुद अपणी गवाही देऊं, तां मेरी गवाही सच्ची नीं।
\v 32 मेरिया तरफा ते गवाही देणे औल़ा इक होर आ, कने हऊँ जाणाँ भई सै जे मेरी गवाही देआं सै सच्ची।
\v 33 तुहें लोकां जो यूहन्ने ले भेज्या कने तिने सच्चाईया री गवाही दित्ति।
\v 34 पर हऊँ अपणे बारे च माहणुआ री गवाही नीं चाहन्दा; तां बी ये गल्लां हऊँ इस खातर बोलां भई तुहांरा छुटकारा हुई सक्को।
\v 35 यूहन्ना तिस दिऊए साई था सै जे बल़िने रोशनी देआं, कने तुहांजो थोड़िया देरा खातर तिसरिया जोता च मगन हूणा ठीक लगया।
\v 36 पर मेरले सै जे गवाही सै यूहन्ने रिया गवाहिया ते बी बड्डी; काँह्भई सै काम्म जे पिता परमेशरे मिन्जो पूरा करने खातर सौंपीरा यनिके हऊँ तिन्हां इ कम्मां जो करी रां कने सैई काम्म मेरे गवाह ये भई पिता परमेशरे मिन्जो भेज्जिरा।
\v 37 कने पिता परमेशर तिने जे हऊँ भेज्जिरा, तिने इ मेरी गवाही दित्ति। तुहें लोकें न कदीं तिसरी अवाज सुणिरी, कने न तिस्सो आमणे सामणे देखीरा;
\v 38 कने पिता परमेशरा रा बचन अपणे अन्दर नीं रखदे, काँह्भई तिस्सो जे पिता परमेशरे भेज्जिरा तुहें तिस पर विश्वास नीं करदे।
\v 39 तुहें पवित्रशास्त्रा च टोल़ां ये, काँह्भई तुहें समझां ये भई तिसच तुहांजो अनन्त जीवन मिलां, पर ये सारे पवित्रशास्त्र मेरी इ गवाही दें;
\v 40 फेरी भीं तुहें अनन्त जीवन पाणे खातर मेरले नीं औणा चाहन्दे।
\v 41 हऊँ माहणुआं ते आदर नीं चाहन्दा।
\v 42 पर हऊँ तुहांजो जाणाँ भई तुहांरे अन्दर परमेशरा रा प्यार निआं।
\v 43 हऊँ अपणे पिता परमेशरा रे नौआं ते आईरा, कने तुहें मिन्जो ग्रहण नीं करदे; पर जे कोई होर अपणे इ नौआं ते आओ, तां तिसजो ग्रहण करी लेणा।
\v 44 तुहें माह पर विश्वास नीं करी सक्कां ये, काँह्भई तुहें त अप्पूँ बाटियें इक दुज्जे ते आदर लेणा पसन्द कराँ ये, कने तुहें इकमात्र परमेशरा ते तारीफ पाणे री कोशिश नीं करदे।
\v 45 ये नीं सोच्चा भई माह पिता रे सामणे तुहां पर दोष लगाणा; तुहां पर दोष लगाणे औल़ा त मूसा, तिस पर जे तुहें भरोसा रखीरा।
\v 46 काँह्भई जे सच्चीजो तुहें मूसे पर विश्वास करदे, तां तुहें माह पर बी विश्वास करदे हुन्दे, इस खातर भई तिने मेरे बारे च लिखिरा।
\v 47 पर जे तुसें तिसरी लिखी रियां गल्लां पर इ विश्वास नीं करदे, तां मेरियां गल्लां पर कियां विश्वास करगे?”
\c 6
\s पांज्ज हजार मर्दां जो रोटी ख्वाणा
\r (मत्ती 14:13-21; मरकुस 6:30-44; लूका 9:10-17)
\p
\v 1 इन्हां गल्लां ते बाद यीशु गलील दरयावा रे तिबिरियास पार गया।
\v 2 कने लोकां री इक बड्डी भीड़ तिसरे पिच्छे चलीपी काँह्भई जो चमत्कार करने औल़े काम्म सै बमाराँ पर दस्सां था लोक तिन्हाजो देक्खां थे।
\v 3 फेरी यीशु पहाड़ा रे ऊपर गया कने तित्थी अपणयां चेलयां सौगी बैट्ठया।
\v 4 यहूदियां रा फसह रा त्योहार नजदीक आईरा था।
\v 5 फेरी यीशुये बौहत लोकां री भीड़ अपणे खौ औन्दी देक्खी, कने फिलिप्पुसा ने गलाया भई “अहां इन्हांरे खाणे खातर रोटी किति ते खरीदी ने लौणी?”
\v 6 पर तिने ये गल्ल तिस्सो परखणे खातर बोल्ली, काँह्भई सै खुद जाणाँ था भई माह क्या करना।
\v 7 फिलिप्पुसे तिसजो जबाब दित्या, “दो सौ दिनार आम माहणुये रे खातर तकरीवन दो सौ दिनां री मजदूरी थी, रोटिया रिया कमिया रे दौरान (इतणे जादा लोकां रे खातर आस-पास रे गाँवां ते रोटी कठेरी सक्कां ये ) इक दिना री मजदूरी सिर्फ इक्की परिवारा जो ख्वाई सक्कां इ।”
\v 8 तिसरे चेलयां चते शमौन पतरस रे भाई अन्द्रियासे तिसने गलाया,
\v 9 “येत्थी इक मुण्डु आ तिसले जौआ रियां पांज्ज रोटियां कने दो मच्छियां इ; पर इतणे सारेयां लोकां रा इन्हांने क्या बणना?”
\v 10 यीशुये गलाया, “लोकां जो बठाल़ा।” तिसा जगह च जे सै बैट्ठे तित्थी मता घा था : कने तिन्हां च तकरीवन पांज्ज हजार रे करीब माहणु थे।
\v 11 फेरी यीशुये रोटियां लैई, कने धन्यवाद करीने तित्थी बैठिरे सारयां लोकां जो परोसणे जो देईती; कने तियां इ मच्छियां चते जितणी सै लेणा चाँह थे बन्डी तियां।
\v 12 ताहली जे सै रज्जीने खाई बैट्ठे तां तिने अपणे चेलयां जो गलाया, भई “जितने टुकड़े बचीरे, तिन्हांजो कट्ठा करी लो ताकि सै बेकार नीं जाओ।”
\v 13 ताहली जे सारे खाई बैट्ठे, तां फेरी तिन्हें पंज्जां रोटियां ते बचीरे सारे टुकड़े कट्ठे कित्ते कने तिन्हारी बारा टोकरियां भरियां।
\v 14 यीशुये रे इस चमत्कारा जो देखीने लोक बोलणे लगे, भई “सै भविष्यवक्ता जे इस संसारा च औणे औल़ा था, ये पक्का सैई हाया।”
\v 15 यीशु ये जाणिग्या भई ये मिन्जो राजा बनाणे खातर आई ने पकड़ना चाँये, इस खातर सै कल्हा इ पहाड़ा पर चलीया।
\s यीशुये रा पाणिये पर चलना
\r (मत्ती 14:22-33; मरकुस 6:45-52)
\p
\v 16 फेरी ताहली जे सांझ हुई, तां तिसरे चेले नदिया रे कण्डे गये,
\v 17 कने किश्तिया च बैठीने नदिया पार कफरनहूम नगरा जो जाणे लगे; तिस वगत अन्धेरा हुई चुक्कीरा था, कने यीशु हल्तियें तक तिन्हांले नीं पुज्जीरा था।
\v 18 तूफाना रिया बजह ने नदिया च पाणिये रियां बडबडियां छालियां औणे लगियां।
\v 19 ताहली जे सै किश्तिया चलान्दे-चलान्दे तकरीवन पांज्ज या छे किलोमीटर चलिये, फेरी तिन्हे यीशुये जो पाणिये पर चलदे कने किश्तिया खौ औन्दे देख्या, तां सै डरिये।
\v 20 पर यीशुये तिन्हांजो गलाया, भई “हऊँ आ; मता डरदे।”
\v 21 फेरी झटपट तिन्हें यीशुये जो किश्तिया च चढ़ाईल्या कने थोड़िया इ देरा च किश्ती तिसा जगह पुज्जीगी तित्थी जे सै जाईराँ थे।
\s लोकां रा यीशुये जो टोल़णा
\p
\v 22 दुज्जे दिन लोकां रिये तिसे भीड़े सै जे नदिया रे दुज्जे कण्डे खढ़िरे थे, ये देख्या भई तित्थी इक इ किश्ती थी कने यीशु अपणे चेलयां सौगी तिसा च नीं बैट्ठया था, पर सिर्फ तिसरे इ चेले गये थे।
\v 23 फेरी किछ होर छोट्टी किश्तियां तिबिरियास नगरा ते आईने तिसा जगह ले आईयां, तित्थी जे तिन्हे प्रभुये रा धन्यवाद करने ते बाद रोटी खाद्दि थी।
\v 24 इस खातर तां जे लोकें देख्या भई नांत ऊत्थी यीशु आ, कने नां तिसरे चेले, तां सै तिन्हां किश्तियां च बैट्ठे कने यीशुये जो टोलदे-टोलदे कफरनहूम नगरा च पुज्जीगे।
\s यीशु जीवना री रोटी
\p
\v 25 नदिया रे दुज्जे कनारे तां जे सै तिसने मिले तां तिन्हें गलाया, “गुरू जी, तुहें इत्थी किस बगत पुज्जे?”
\v 26 यीशुये तिन्हांजो जबाब दित्या, भई “हऊँ तुहांजो सच्च बोलां, तुहें मेरे पिच्छे इस खातर नीं आये भई तुहें हैरान करने औल़े काम्म देखे, पर इस खातर आये भई तुहांजो खाणे जो रज्जीने रोटी मिली।
\v 27 तिसा रोटिया खातर मेहणत नीं करा सै जे सड़ी जाईं, पर तिसा खातर मेहणत करा सै जे अनन्त जीवन देआं, सै जे माहणुये रे पुत्रा यनि मांह तुहांजो देणी; काँह्भई पिता यनि परमेशरे मिन्जो इ अधिकार दित्तिरा।”
\v 28 लोकें तिसते पुच्छया, “तिन्हां कम्मां जे परमेशर चाँह, तिन्हाजो करने खातर अहें क्या करिये?”
\v 29 यीशुये तिन्हांजो जबाब दित्या, “परमेशर सै जे चाँह सै येआ भई तिस्सो जे तिने भेजीरा, तुहें तिस पर विश्वास करा।”
\v 30 फेरी लोकें तिसने गलाया, “फेरी तू केढ़ा जेआ चमत्कार दसणा भई अहें तिन्हांजो देखीने तूह पर विश्वास करो?
\v 31 अहांरे पूर्वजां सुनसान जगह च मन्ना\f + \fr 6:31 \fq मन्ना \ft यनिके ये कणका रे ब्यूआ बराबर रोटी थी सै जे परमेशरे स्वर्गा ते बरसाई थी\f* खादया था; तियां जे पबित्र शास्त्रा च लिखिरा, तिने तिन्हांजो खाणे खातर स्वर्गा ते रोटी दित्ति।”
\v 32 यीशुये तिन्हाजो गलाया, “हऊँ तुहां ते सच्च बोलां भई मूसे सै रोटी तुहांजो स्वर्गा ते नीं दित्ति, पर मेरा पिता तुहांजो सच्ची रोटी स्वर्गा ते देआं।
\v 33 काँह्भई परमेशरा री रोटी सैई, सै जे स्वर्गा ते उतरी ने संसारा रे लोकां जो जीवन देईं।”
\v 34 फेरी तिन्हें तिसने गलाया, “प्रभु जी, ये रोटी अहांजो हमेशा देआ कर।”
\p
\v 35 यीशुये तिन्हांने गलाया, “जीवना री रोटी\f + \fr 6:35 \fq जीवना री रोटी \ft यनि अनन्त जीवन\f* हऊँ इ : सै जे मेरले औंगा तिस कदीं भूखे नीं रैहणा कने सै जे माह पर विश्वास करगा, तिस कदीं प्यासे नीं हूणा।
\v 36 पर मैं तुहांजो पैहले तेई गलाईरा भई तुहें मिन्जो देक्खी बी लया, तां बी माह पर विश्वास नीं करदे।
\v 37 सै किछ जे पिता मिन्जो देआं सै सारा मेरलौ इ औणा, कने तिस जे मेरले औणा तिसजो मांह कदीं नीं त्यागणा।
\v 38 काँह्भई हऊँ स्वर्गा ते इस खातर नीं आईरा, भई अपणी इच्छा पूरी करूँ, पर हऊँ इस खातर आईरा भई अपणे भेजणे औल़े परमेशरा री इच्छा जो पूरा करूँ।
\v 39 कने मेरे भेजणे औल़े परमेशरा री इच्छा येई, भई सै जे किछ तिने मिन्जो दित्तिरा तिस्सो हऊँ पूरा-पूरा संभाल़ीने रक्खूं, पर माह तिन्हां सब्बीं जो न्याय रे दिन भीं ते जिऊंदा करी देणा।
\v 40 काँह्भई मेरे पिता री इच्छा येई, भई तिस जे पुत्रा जो देखीने तिस पर विश्वास करना तिस अनन्त जीवन पाणा; कने माह सै न्याय रे दिन भीं ते जिऊंदा करी देणा।”
\v 41 इस खातर यहूदी अगुवे यीशुये पर बड़बड़ाणे लगे काँह्भई तिने गलाया था, भई “सै रोटी जे स्वर्गा ते उतरी री, सै हऊँ इ।”
\v 42 कने तिन्हे बोल्या, क्या ये सैई यीशु निआं, सै जे यूसुफा रा पुत्र आ, तिसरे पिता कने माता जो जे अहें जाणाँ ये? तां सै हुण कियां बोलां, भई हऊँ स्वर्गा ते आईरा?
\v 43 यीशुये तिन्हाजो जबाब दित्या, “अप्पूँ बाटियें मता बड़बड़ान्दे।
\v 44 तिने पिते जे हऊँ भेज्जिरा, बिणा तिसरिया मर्जिया ते मेरले कोई नीं आई सकदा, तदुआं तक जे पिता, तिसरे दिला च, मेरले औणे री इच्छा पैदा करीने तिस्सो खिंजी नीं लो; कने माह न्याय रे दिन सै मूईरयां चते दोबारा जिऊंदा करीने ठवाल़णे।
\v 45 भविष्यवक्तयां रे लेक्खां च ये लिखिरा : भई ‘सै सारे परमेशरा रे सखाईरे हुणे।’ तिन्हे किन्हिये जे पिता ते सुणया कने सिक्खया सै मेरले औआं।
\v 46 इसरा ये मतलब नींआ, भई किन्हिये पिता जो नीं देखीरा। हऊँ कल्हा सै जे परमेशरा रिया तरफा ते आईरा कने मैं तिसजो देखीरा।
\v 47 हऊँ तुहांजो सच्च बोलां भई सै जे विश्वास कराँ अनन्त जीवन तिसरा इ हाया।
\v 48 जीवना री सै रोटी हऊँ आ।
\v 49 तुहांरयां पूर्वजें सुनसान जगह च मन्ना खाद्दया कने सै मरी चुक्कीगरे।
\v 50 ये सै रोटी सै जे स्वर्गा ते उतराँ इ ताकि सै जे कोई माहणु तिसाजो खाओ, सै नीं मरदा।
\v 51 जीवना री रोटी सै जे स्वर्गा ते उतरी हऊँ आ। जे कोई इसा रोटिया चते खाओ, तां हमेशा जिऊंदा रैहन्गा; कने सै रोटी जे मांह संसारा रे लोकां रे जीवना खातर देणी, सै मेरा शरीर आ।”
\p
\v 52 इसा गल्ला पर यहूदी अगुवे ये बोलीने अप्पूँ बाटियें बैह्सणे लगे, भई “ये माहणु कियां अहांजो अपणा शरीर खाणे जो देई सक्कां?”
\v 53 फेरी यीशुये तिन्हौ गलाया, “हऊँ तुहांजो सच्च बोलां तदुआं तक जे तुहें माहणुये रे पुत्रा रा यनि मेरा शरीर नीं खाओ, कने मेरा खून नीं पीओ, तदुआं तक तुहांले अनन्त जीवन नीं हूणा।
\v 54 सै जे मेरा शरीर खां कने मेरा खून पीआं, अनन्त जीवन तिसरा इ हाया; कने न्याय रे दिन मांह सै मूईरयां चते भीं जिऊंदा करीने ठवाल़णा।
\v 55 काँह्भई हकीकत च मेरा शरीर खाणे री, कने मेरा खून पीणे री चीज़ इ।
\v 56 सै जे मेरा शरीर खां कने मेरा खून पीआं सै माह च बास कराँ, कने हऊँ तिसच।
\v 57 बिल्कुल तियां इ जियां जे जिऊंदा पिते हऊँ भेज्जिरा कने हऊँ पिता परमेशरा रिया बजह ने जिऊंदा, तियां इ सै बी तिस जे हऊँ खाणा मेरिया बजह ते जिऊंदे रैहणा।
\v 58 ये सैई रोटी सै जे स्वर्गा ते उतरी री, ये रोटी तिसा रोटिया साई नीं सै जे तुहांरे पूर्वजें खाद्दि कने मरीगे; सै जे कोई इसा रोटिया खांगा, तिस हमेशा जिऊंदे रैहणा।”
\v 59 ये गल्लां तिने कफरनहूम नगरा रे इक्की यहूदी सभा घर च उपदेश देन्दे बगत बोल्ली।
\s अनन्त जीवना रे बचन
\p
\v 60 इस खातर तिसरे चेलयां चते कईयें इन्हां गल्लां जो सुणीने गलाया, भई “ये शिक्षा त बौहत मुश्कल इ, इस पर कुण विश्वास करी सक्कां?”
\v 61 यीशुये अपणे मना च जाणील्या भई मेरयां चेलयां जो मेरियां इन्हां गल्लां ते कोई शकैत इ, इस खातर तिने अपणे चेलयां ते पुच्छया, “क्या तुहें इन्हां गल्लां ते परेशान ये?
\v 62 कने जे तुहें माहणुये रे पुत्रा जो यनि मिन्जो, तित्थी जे हऊँ पैहले था, भीं ते स्वर्गा च जान्दे देखणा, तां क्या हूणा?
\v 63 परमेशरा रा आत्मा त जीवन देणे औल़ा, शरीरा ते कोई फैदा निआं; सै गल्लां जे मैं तुहांजो गलाईयां सै पवित्र आत्मा ते औईयां, कने लोकां जो जीवन देईयां।
\v 64 पर तुहां च येढ़े कितणे लोक ये, सै जे विश्वास नीं करदे।” काँह्भई यीशु पैहले तेई जाणाँ था भई सै जे विश्वास नीं करदे, सै कुण ये; कने मिन्जो पकड़वाणे औल़ा कुण आ?
\v 65 कने तिने गलाया, “इस खातर मैं तुहांजो गलाया था भई तदुआं तक मेरले कोई नीं आई सकदा तदुआं तक जे पिता परमेशर तिस्सो मेरले औणे री इजाज़त नीं देई दो।”
\s पतरसा रा विश्वास
\p
\v 66 इसा वजह ते यीशुये रे बौहत सारे चेले पिच्छे हटीगे कने तिन्हे यीशुये रा साथ देणा छडित्या।
\v 67 फेरी यीशुये अपणे बारा चेलयां ने गलाया, “क्या तुहें बी जाणा चाँये?”
\v 68 शमौन पतरसे तिस्सो जबाब दित्या, “प्रभु जी, अहें किसलौ जाईये? अनन्त जीवन देणे औल़ियां गल्लां त तेरले इ हाया।
\v 69 कने अहें तूह पर विश्वास कित्या कने ये जाणीगे भई परमेशरा रा पवित्र पुत्र तूई हाया।”
\v 70 यीशुये तिन्हांजो जबाब दित्या, “क्या तुहां बाराँ जो मैंई नीं चुणीरा? फेरी भीं तुहां च इक माहणु शैतान रे वशा चा।”
\v 71 सै शमौन इस्करियोति रे मुण्डुये यहूदा रे बारे च गल्ल करी रां था, काँह्भई सै यीशुये रा बरोधी बणीने तिस्सो धोखा देणे औल़ा था, काँह्भई सैई बाराँ चेलयां चते इक था।
\c 7
\s यीशु कने तिसरे भाई
\p
\v 1 इन्हां गल्लां ते बाद यीशु गलील प्रदेशा च घुमदा रैया; काँह्भई यहूदी अगुवे तिस्सो मारने रा जतन करीराँ थे, इस खातर सै यहूदिया प्रदेशा च घुमणा नीं चाहन्दा था।
\v 2 यहूदियां रा झोंपड़ियां रा त्योहार नेड़े आईरा था।
\v 3 इस खातर यीशुये रे भाईयें तिसजो गलाया, “तुहांजो ये जगह छड्डिने यहूदिया प्रदेशा च चली जाणा चाहिन्दा, ताकि तेरे चेले तेरे चमत्काराँ जो ऊत्थी बी देक्खी सक्को तिन्हांजे तू कराँ।
\v 4 काँह्भई येढ़ा कोई नीं हूणा सै जे मशहूर हूणा चाओ, कने लुक्खीने काम्म करो। जे तू चमत्कारा रे काम्म कराँ, तां अप्पूँजो सारे संसारा रे सामणे परगट कर।”
\v 5 काँह्भई यीशुये रे भाई बी तिस पर विश्वास नीं करदे थे।
\v 6 फेरी तिने तिन्हांने गलाया, “तुहांरे खातर सारा बगत आ, पर हल्तियें तक मेरा सही बगत नीं आईरा।
\v 7 संसारा रे लोक तुहांजो बैर नीं करी सकदे, पर सै माहने बैर रक्खां काँह्भई हऊँ तिन्हांरे बरोधा च ये गवाही देआं भई तिन्हांरे काम्म बुरे।
\v 8 तुहें त्योहारा च जावा; हऊँ हल्तियें इस त्योहारा च नीं जाई सकदा, काँह्भई हल्तियां तक मेरा बगत पूरा नीं हुईरा।”
\v 9 सै येढ़ा गलाणे ते बाद गलील च रुकिग्या।
\s झोंपड़ियां रे त्योहारा च यीशु
\p
\v 10 पर ताहली जे तिसरे भाई त्योहारा च चलिये तां सै अप्पूँ बी गया, पर सै सामणे नीं, छुपीने गया था।
\v 11 यहूदी अगुवे त्योहारा च तिस्सो ये बोलीने टोल़णे लगे, भई “यीशु किति आ?”
\v 12 कने लोकां च तिसरे बारे गुप-चुप कई सारी गल्लां हुईयां मते जणे बोलीराँ थे, “सै बड़ा खरा माहणु आ।” कने कई बोल्लां थे, “नां, सै लोकां जो भटकां।”
\v 13 तां बी यहूदी अगुवेयां रे डरा रे मारे कोई बी माहणु तिसरे बारे च खुल्ही ने नीं बोल्ली पां था।
\s त्योहारा च यीशुये रा उपदेश
\p
\v 14 ताहली जे त्योहारा रे अधे दिन बितिगे; तां यीशु मन्दरा च जाईने उपदेश देणे लगया।
\v 15 फेरी यहूदी अगुवे चम्भा करीने गलाणे लगे, “ये माहणु सै जे कदीं स्कूला नीं गया फेरी भीं इतणा किछ कियां जाणाँ?”
\v 16 यीशुये तिन्हांजो जबाब दित्या, “सै उपदेश जे हऊँ देआं सै मेरा अपणा निआं, पर ये परमेशरा रिया तरफा ते आ, तिने जे हऊँ भेज्जिरा।
\v 17 जे कोई परमेशरा रिया मर्जिया पर चलना चाओ, तां सै इस उपदेशा रे बारे च समझी जांगा भई जो उपदेश हऊँ देआं सै परमेशरा रिया तरफा ते आया या हऊँ अपणिया तरफा ते देई कराँ।
\v 18 सै जे अपणिया तरफा ते बोलां, सै अपणी बडयाई करवाणा चाँह; पर सै जे अपणे भेजणे औल़े री बडयाई चांह सैई सच्चा माहणु आ, कने तिसच कोई खोट निआं।
\v 19 मूसे त तुहांजो व्यवस्था दित्तिरी, पर तुहां चाते कोई बी तिस पर अमल नीं करदा। तुहें मिन्जो कजो मारना चांये?”
\v 20 लोकें जबाब दित्या, “तू बुरीआत्मा रे वशा चा! तिज्जो कुण मारना चांह?”
\v 21 यीशुये तिन्हांजो जबाब दित्या, “मैं इक काम्म कित्या कने तुहां सब्बीं जो हैरानी हुईगी।
\v 22 इसा वजह ने मूसे तुहांजो खतने रा हुक्म दित्या (ये नियम मूसे रा नीं था बल्कि तुहांरे पूर्वजां ते चलदा आईराँ), कने तुहें विस्राम रे दिन माहणुये रा खतना कराँ ये।
\v 23 विस्राम दिना च माहणुये रा खतना इस खातर कित्या जां ताकि मूसे री व्यवस्था नीं टुट्टो, तां तुहें माह पर कजो इस खातर गुस्सा कराँ ये भई मैं विस्राम रे दिन इक्की माहणुये जो बिल्कुल ठीक कित्या?
\v 24 मुँह देखीने न्याय नीं करा, पर सच्चाईया रे मुतावक ठीक न्याय करा।”
\s क्या यीशु इ मसीह आ?
\p
\v 25 फेरी यरूशलेम च रैहणे औल़े किछ लोक बोलणे लगे, “क्या ये सैई माहणु निआं, तिस्सो जे यहूदी अगुवे मारने रा जतन करी रायें?
\v 26 मगर देक्खा, सै त सारयां लोकां ने निधड़क गलाई बोलीराँ कने कोई तिसजो किछ नीं गलाईरां। क्या यहूदी अगुवेयां सच्चीजो जाणील्या भई येई मसीह आ?
\v 27 खैर अहें त इसजो जाणाँ ये भई ये माहणु किति ते आईरा; पर ताहली जे सच्चे मसीह औंणा, तां किसी जो बी पता नीं चलना भई सै कितिते आया।”
\v 28 फेरी यीशुये मन्दरा रे अंगणा च उपदेश देन्दे हुये जोरा ने गलाया, “तुहें मिन्जो जाणाँ ये, कने ये बी जाणाँ ये भई हऊँ कित्तिरा। हऊँ त अपणिया मर्जिया ते नीं आईरा, पर मिन्जो भेजणे औल़ा सच्चा, तिस्सो तुहें नीं जाणदे।
\v 29 पर हऊँ तिस्सो जाणाँ काँह्भई हऊँ तिसरिया तरफा ते आ कने तिने इ हऊँ भेज्जिरा।”
\v 30 तिसरिया इसा गल्ला पर सै यीशुये जो गिरफ्तार करना चाहया, पर कोई बी तिसजो हात्थ नीं पाई सक्कया, काँह्भई तिसरा बगत हल्तियें नीं आईरा था।
\v 31 फेरी भीं भीड़ा चते बौहत लोकें तिस पर विश्वास कित्या कने बोलणे लगे, “मसीहे ताहली जे औणा तां तिस क्या इसते बी जादा चमत्कारी नशाण दसणे सै जे इने दस्से?”
\s यीशुये जो पकड़ने री कोशिश
\p
\v 32 फरीसियें लोकां जो यीशुये रे बारे च हौल़यां-हौल़यां ये गल्लां गलान्दे हुए सुणया; कने मुखियायाजकें कने फरीसियें तिस्सो पकड़ने जो मन्दरा रे पैहरेदार भेज्जे।
\v 33 इस पर यीशुये गलाया, “हऊँ होर थोड़िया देरा तक तुहां सौगी आ, तिसते बाद माह तिसलौ बापस चली जाणा तिने जे हऊँ भेज्जिरा।
\v 34 तुहां हऊँ टोल़णा, पर माह तुहांजो नीं मिलणा; कने तित्थी जे हऊँ आ, तित्थी तुहें नीं आई सकदे।”
\v 35 फेरी यहूदी अगुवे अप्पूँ बाटियें गलाणे लगे, “इस किति जो जाणा भई तित्थी जे अहें इस्सो टोल़ी नीं पांगे? शायद इस यूनानी नगरा च तितर-बितर हुईने बसीरे यहूदियां ले जाणा, कने यूनानियां जो बी उपदेश देणा?
\v 36 ये क्या गल्ल हुई सक्कां इ सै जे तिने गलाई, भई तुहां हऊँ टोल़णा, पर माह तुहांजो नीं मिलणा; कने तित्थी जे माह हूणा, तित्थी तुहें नीं आई सकदे?”
\s जीवना रे पाणिये री नदियां
\p
\v 37 फेरी त्योहारा रे खत्म हुणे औल़े दिन, सै जे खास दिन आ, यीशु उट्ठया कने जोरा ने गलाया, “जे कोई प्यासा ओ तां मेरले आईने पीओ।
\v 38 सै जे माह पर विश्वास करगा, तियां जे पवित्रशास्त्र बोलां तिसरे दिला ते जीवना रे पाणिये री नदियां बैहणे लगी जाणियां।”
\v 39 तिने ये बचन पवित्र आत्मा रे बारे च गलाया, तिस्सो जे तिस पर विश्वास करने औल़े पाणे औल़े इ थे; सै आत्मा हल्तियें किसी पर बी उतरी रा नीं था, काँह्भई यीशु हल्तियें अपणिया महिमा च नीं आईरा था।
\v 40 फेरी भीड़ा चते किछ लोकें ये गल्लां सुणीने गलाया, “सच्चीजो येई सै भविष्यवक्ता तिसरे औणे री जे अहें उम्मीद करी रांये।”
\v 41 होरसी गलाया, “ये मसीह आ।” पर किन्हिये गलाया, “कां? क्या मसीहे गलील प्रदेशा ते औणा?
\v 42 क्या पवित्रशास्त्रा च ये नीं लिखिरा भई मसीहा दाऊद रे कुल़ा ते हूणा कने तिस बैतलहम गाँवां ते औणा, तित्थी जे दाऊद रैयां था?”
\v 43 इस खातर तिसरिया वजह ने लोकां च फूट पैईगी।
\v 44 तिन्हां चते कितणे तिस्सो पकड़ना चांह थे, पर किन्हिये तिसजो हात्थ नीं लाया।
\s यहूदी अगुवेयां रा अविश्वास
\p
\v 45 इस खातर मन्दरा रे पैहरेदार मुखियायाजकां कने फरीसियां ले बापस आये; तिन्हें पुच्छया, “तुहें तिस्सो काँह नीं ल्याये?”
\v 46 पैहरेदारें जबाब दित्या, भई “किन्हिये माहणुये कदीं येढ़ियां गल्लां नीं कित्तियां तियां जे सै माहणु बोल्लां।”
\v 47 फरीसियें तिन्हाजो जबाब दित्या, “क्या तुहें बी तिसरे जाल़ा च त नीं फसीगे?
\v 48 क्या यहूदी अगुवेयां या फरीसियां चते किन्हिये तिस पर विश्वास कित्या?
\v 49 पर ये लोक सै जे मूसा री व्यवस्था नीं जाणदे, सै परमेशरा खा ते स्रापित ये।”
\v 50 निकुदेमुसे (सै जे पैहले राति जो यीशुये ले आया था कने तिन्हां फरीसियां चते इक था) तिन्हाने गलाया,
\v 51 “क्या अहांरी व्यवस्था, किसी माहणुये जो सुणे बगैर भई सै क्या कराँ, गुनहगार समझां इ?”
\v 52 तिन्हे तिसजो जबाब दित्या, “क्या तू बी गलीली आ? पवित्रशास्त्रा जो पढ़, तां तिज्जो पता चलना भई गलील प्रदेशा ते कदीं कोई भविष्यवक्ता नीं औणा।”
\v 53 फेरी सारे अपणे-अपणे घरा जो चलिये।
\c 8
\s कलंकणी जनाना जो माफ करना
\p
\v 1 पर यीशु जैतून पहाड़िया पर गया।
\v 2 कने अगले दिन तड़के इ सै फेरी मन्दरा रे अंगणा च आया; बौहत लोक तिसलौ आये कने सै बैठीने तिन्हौं उपदेश देणे लगया।
\v 3 फेरी यहूदी शास्त्री\f + \fr 8:3 \fq शास्त्री \ft यनिके मूसा री व्यवस्था सखाणे औल़े।\f* कने फरीसी व्यभिचार करदी हुई इक्की जनानां जो पकड़ीने ली आये, कने तिसाजो लोकां रे बिच खड़ा करीने यीशुये ने गलाया,
\v 4 “गुरू जी, ये जनाना बुरा काम्म करदी हुई पकड़ोई।
\v 5 व्यवस्था च मूसे अहां जो ये हुक्म दित्या भई येढ़ियां जनानां जो पत्थराव करो। इस खातर तू इसा जनाना रे बारे च क्या बोलां?”
\v 6 तिन्हे यीशुये जो परखणे रे खातर ये गल्ल बोल्ली ताकि तिन्हाजो कोई येढ़ा बहान्ना मिली जाओ तिसते जे सै तिस पर कोई दोष लगाई सक्को। पर यीशु थल्ले खौ झुकीने अपणिया गुट्ठिया ने धरतिया पर लिखणे लगया।
\v 7 काँह्भई सै तिसजो बार-बार पुछदे इ रैये, इस खातर यीशु सिधा हुईने खढ़या कने तिन्हांजो गलाया, “तुहां च सै जे पापी निआं सै सब्बीं ते पैहले इसा जनाना जो पत्थर मारो।”
\v 8 कने सै फेरी भीं ते थल्ले खौ झुकीने धरतिया पर लिखणे लगया।
\v 9 ताहली जे लोकें येढ़ा सुणया तां तित्थी ते बड्डयां ते लेईने छोटयां तक, हौल़यां-हौल़यां इक-इक करीने खिसकणे लगे, कने यीशु कल्हा रैहीग्या, कने सै जनाना बी ऊत्थी बिच खढ़ी रैई।
\v 10 यीशु सिधा हुईने खढ़या कने तिसाजो गलाया, “नारी, सै सब जणे कितो गये? क्या तिज्जो किन्हिये सजा देणे रा हुक्म नीं दित्या?”
\v 11 तिसे गलाया, “प्रभु जी, नां किन्हिये नीं।” यीशुये गलाया, “हऊँ बी तिज्जो सजा देणे रा हुक्म नीं देन्दा; जा, हुण दोबारा फेरी पाप देक्खां करदी।”
\s संसारा री जोति प्रभु यीशु मसीह
\p
\v 12 फेरी यीशुये भीं लोकां ने गलाया, “संसारा री जोति हऊँ आ; सै जे मेरे पिच्छे चलगा कदीं अन्धेरे च नीं रैहन्गा, पर तिस सै जोति पाणी सै जे अनन्त जीवन देईं।”
\v 13 इस पर फरीसियें तिसने गलाया; “तू अपणी गवाही अप्पूँ देआं इस खातर तेरी गवाही ठीक नीं।”
\v 14 यीशुये तिन्हांजो जबाब दित्या, भई “जे हऊँ अपणी गवाही अप्पूँ देआं, तां बी मेरी गवाही ठीक इ, काँह्भई हऊँ जाणाँ भई हऊँ किति ते आईरा कने किति जो जां? पर तुहें लोक ये नीं जाणदे भई हऊँ किति ते आईरा कने किति जो जां।
\v 15 तुहें लोक माहणुआं रे नियमा रे मुतावक न्याय कराँ ये; हऊँ किसी रा न्याय नीं करदा।
\v 16 कने जे हऊँ न्याय करूँ बी, तां मेरा न्याय सच्चा; काँह्भई हऊँ कल्हा निआं, पर हऊँ पिते सौगी आ, तिने जे मिन्जो भेज्जिरा।
\v 17 कने मूसा रिया व्यवस्था च बी लिखिरा भई दुईं जणयां री गवाही मिलीने ठीक हुआं इ;
\v 18 इक त हऊँ अपणी गवाही अप्पूँ देआं, कने दुज्जे पिता मेरी गवाही देआं तिने जे हऊँ भेज्जिरा।”
\v 19 इस पर लोकें तिसजो गलाया, “तेरा पिता किति आ?” यीशुये जबाब दित्या, “न तुहें मिन्जो जाणदे, न त मेरे पिता जो, जे तुहें मिन्जो जाणदे हुन्दे, तां मेरे पिता जो बी जाणी लेन्दे।”
\v 20 ये गल्लां तिने मन्दरा रे अंगणा च उपदेश देन्दे हुये भण्डार घरा च बोल्ली, कने किन्हिये बी तिस्सो नीं पकड़या, काँह्भई तिसरे दुख सैहणे कने मरने रा बगत हल्तियें नीं आईरा था।
\s अपणे बारे च यीशुये री गलाई री गल्ल
\p
\v 21 यीशुये तिन्हांने इक बार भीं गलाया, “हऊँ दूर जाया राँ कने तुहां मिन्जो टोलणा कने लगातार पाप करने ते मरी जाणा; तित्थी जे हऊँ जां, तित्थी तुहें नीं आई सकदे।”
\v 22 इस पर यहूदी अगुवेयां गलाया, “क्या तुहें सोच्चां ये भई सै आत्म हत्या करने औल़ा? काँह्भई तिने गलाया, ‘तित्थी जे हऊँ जाईराँ तुहें तित्थी नीं आई सकदे’?”
\v 23 तिने तिन्हाने गलाया, “तुहें थल्ले रे कने हऊँ स्वर्गा रा; तुहें इस संसारा रे, हऊँ इस संसारा निआं।
\v 24 इस खातर मैं तुहांजो गलाया भई तुहां अपणयां पापां च मरना, काँह्भई जे तुहें मांह पर विश्वास नीं करगे भई हऊँ सैई आ, तां तुहां अपणयां पापां च मरी जाणा।”
\v 25 यहूदी अगुवेयां तिसते पुच्छया, “तू कुण आ?” यीशुये तिन्हांजो जबाब दित्या, “तदुआं ते जे मैं उपदेश देणा शुरु कित्या, हऊँ तुहांजो दसदा आईरा भई हऊँ कुण आ!
\v 26 तुहांरे बारे च गलाणे जो कने तुहांरा न्याय करने जो मेरले बौहत किछ आ; पर मेरा भेजणे औल़ा सच्चा, कने जो किछ हऊँ तिसते सुणां, सैई संसारा ने बोलां।”
\v 27 सै ये नीं समझी पाये भई यीशु तिन्हांजो पिता रे बारे च गलाया दा सै जे स्वर्गा चा।
\v 28 फेरी यीशुये गलाया, “ताहली जे तुहें लोक माहणुये रे पुत्रा जो यनि मिन्जो ऊच्चिया ठारी चढ़ांगे, तां जाणगे भई हऊँ सैई आ; कने हऊँ अपणिया तरफा ते किछ नीं करदा, पर तियां जे मेरे पिता परमेशरे मिन्जो सखाईरा, हऊँ तियां इ ये गल्लां बोलां।
\v 29 कने मेरा भेजणे औल़ा मेरे कन्ने आ; तिने हऊँ सुनसान जगह च नीं छड्डीरा, काँह्भई हऊँ सदा सैई काम्म कराँ तिसते जे मेरा पिता खुश हुआं।”
\v 30 ताहली जे सै ये गल्लां गलाई ही कराँ था भई बौहत सारयां लोकें तिस पर विश्वास कित्या।
\s सच्चा तुहांजो छुटकारा देणा
\p
\v 31 फेरी यीशु तिन्हां यहूदी अगुवेयां ने गलाणे लगया सै जे तिस पर विश्वास कराँ थे, “जे तुहें लोक मेरी सखाई रियां सारियां गल्लां जो सुणीने अपणयां सारयां कम्मां जो तिसरे मुतावक कराँ ये, तां सच्चीजो तुहें मेरे चेले हुणे।
\v 32 कने जे तुहें सच्चाई जाणगे, तां सच्चाईया तुहें अजाद करने।”
\v 33 इस पर तिन्हे यीशुये जो जबाब दित्या, “अहें त अब्राहमा रे बंशा ते, कने कदीं किसी रे दास नीं हुये। फेरी तू कियां बोलां भई तुहां अजाद हुई जाणा?”
\v 34 यीशुये तिन्हाजो जबाब दित्या, “हऊँ तुहांजो सच्च बोलां भई सै जे कोई पाप करदा रैयां, सै पापां रा दास आ।
\v 35 कने दास सै जे पापां रे वशा चा सदा घरें नीं रैंहदा; पुत्र सदा रैआं।
\v 36 इस खातर जे पुत्र तुहांजो अजाद करो, तां सचमुच तुहां अजाद हूणा।
\v 37 हऊँ जाणाँ भई तुहें अब्राहम रे बंशा ते; फेरी बी तुहां मेरियां सखाई रियां गल्लां रा पालन नीं करना, इस खातर तुहें मिन्जो मारी देणा चांये।
\v 38 हऊँ सैई बोलां सै जे मैं अपणे पिता ले देख्या; कने तुहें बी सैई करदे रैं सै जे तुहें अपणे पिता ते सुणीरा हुआं।”
\v 39 तिन्हे तिसजो जबाब दित्या, “अहांरा पूर्वज त अब्राहम आ।” यीशुये तिन्हाने गलाया, “जे तुहांरा पूर्वज अब्राहम आ, तां तुहें तिन्हां कम्मां जो करदे सै जे अब्राहमे कित्ते थे।
\v 40 पर इसरे बजाय हुण तुहें मिन्जो मारना चांये, काँह्भई मैं त तुहांजो सच्चाई दस्सी सै जे मैं परमेशरा ते सुणिरी; तुहां साई त अब्राहमे मनीं कित्या हुंणा।
\v 41 नां, ताहली जे तुहें इस तरिके रा काम्म कराँ ये तां तुहें अपणे पिता रे हुक्मा रा पालन करी रांये सै जे परमेशर आ।” तिन्हे यीशुये जो जबाब दित्या, “अहें व्यभिचारा ते नीं जम्मीरे, अहांरा सिर्फ इक इ पिता सै जे परमेशर आ।”
\v 42 यीशुये तिन्हाजो जबाब दित्या, “जे परमेशर तुहांरा पिता हुन्दा, तां तुहें मेरने प्यार रखदे; काँह्भई हऊँ तुहांले परमेशरा रिया तरफा ते आईरा; हऊँ येत्थी अपणिया मर्जिया ने नीं आईरा, पर तिने मिन्जो भेज्जिरा।
\v 43 तुहें समझी नीं सकदे भई हऊँ क्या बोलीराँ? येढ़ा इस खातर आ काँह्भई तुहें मेरा सन्देश सुणने जो इन्कार कराँ ये।
\v 44 तुहें अपणे पिता शैतान्ना री सन्तान ये कने अपणे पिता रियां इच्छां जो पूरा करना चाँये। सै त शुरु ते खूनी आ कने तिने कदीं सच्चाईया रा पक्ष नीं लेआ, काँह्भई सच्च तिसच हाया इ निआं। झूट्ठ बोलणा त तिसरे स्वाभावा ची हाया; काँह्भई सै झूट्ठा कने सारयां झूट्ठां जो जन्म देणे औल़ा पिता।
\v 45 पर हऊँ जे सच्च बोलां, तां इस खातर तुहें मेरा विश्वास नीं करदे।
\v 46 तुहां चते कुण माह पर पापी हुणे रा लांछन लगाई सक्कां? जे हऊँ सच्च बोल्लां, तां तुहें मेरा विश्वास काँह नीं करदे?
\v 47 सै जे परमेशरा रा माहणु आ, सै परमेशरा रियां गल्लां सुणां; कने तुहें इस खातर मेरियां गल्लां नीं सुणदे भई तुहें परमेशरा रे लोक नींये।”
\s यीशु कने अब्राहम
\p
\v 48 ये सुणीने यहूदियें तिसने गलाया, “क्या अहांरा ये बोलणा ठीक नीं था भई तू सामरी आ, कने तूह च इक बुरीआत्मा इ?”
\v 49 यीशुये जबाब दित्या, “माह पर कोई बुरीआत्मा नीं: पर हऊँ त अपणे पिता रा आदर कराँ, कने तुहें मेरी बेज्जति कराँ ये।
\v 50 हऊँ अपणे खातर आदर नीं चांह; इक हाया सै जे मिन्जो आदर देणा चांह, कने सै न्यायी बी आ सै जे न्याय कराँ।
\v 51 हऊँ तुहांजो सच्च बोल्लां भई जे कोई माहणु मेरियां सखाई रियां गल्लां रा पालन करगा, तिस कदीं नीं मरना।”
\v 52 यहूदियें तिसने गलाया, “हुण अहें जाणीगे भई तूह च बुरीआत्मा समाईरी। अब्राहम मरीग्या, कने भविष्यवक्ते बी मरीये; कने तू बोल्लां, ‘जे कोई मेरियां सखाई रियां गल्लां रा पालन करगा, तिस कदीं नीं मरना।’
\v 53 क्या तू अहांरे पूर्वज अब्राहमा ते बड्डा, सै जे मरीगरा? क्या तू भविष्यवक्तयां ते बड्डा सै जे मरीगरे। तिज्जो क्या लगां भई तू हाया?”
\v 54 यीशुये जबाब दित्या, “जे हऊँ अप्पूँ अपणी प्रशंसा करूँ, तां मेरी सै प्रशंसा किछ मनी; पर मेरी प्रशंसा करने औल़ा मेरा पिता, तिस्सो जे तुहें बोल्लां ये भई सै अहांरा परमेशर आ।
\v 55 तुहें त तिस्सो कदीं नीं जाणया : पर हऊँ तिस्सो जाणाँ। जे हऊँ बोलूं भई हऊँ तिस्सो नीं जाणदा, तां हऊँ बी तुहां साई झूट्ठा समझया जाणा; पर हऊँ तिस्सो जाणाँ कने तिसरे हुक्मा रा पालन कराँ।
\v 56 तुहांरे पूर्वज अब्राहमे मेरा दिन देखीने आनन्द मनाया; तिने देख्या कने खुश था।”
\v 57 यहूदी अगुवेयां तिसने गलाया, “तू हल्तियें तक पंजाह साल्लां रा बी निआं, फेरी तू कियां बोल्ली सक्कां भई मैं अब्राहमा जो देखीरा?”
\v 58 यीशुये तिन्हाने जबाब दित्या, “हऊँ तुहांजो सच्च बोलां, भई अब्राहम रे पैदा हुणे ते पैहले, हऊँ था कने हऊँ आ।”
\v 59 फेरी इस पर लोकें यीशुये जो मारने खातर पत्थर चक्के, पर सै तिन्हां वलाते हटया कने मन्दरा ते निकल़ीने दूर चलिग्या।
\c 9
\s जन्मा रे अन्हे जो देखणे री सामर्थ मिलणा
\p
\v 1 ताहली जे यीशु अपणे चेलयां ने जाया रां था, तां तिने इक माहणुये जो देख्या, सै जे जन्मा ते अन्हा था।
\v 2 कने तिसरयां चेलयां यीशुये पुच्छया, “गुरू जी, किने पाप कित्या था भई ये अन्हा जम्मया, इने माहणुये या इसरे मौ-बुढ़यां?”
\v 3 यीशुये जबाब दित्या, “न त इने पाप कित्तिरा था, न इसरे मौ-बुढ़यां; पर ये इस खातर अन्हा जम्मया भई परमेशरा रे काम्म इसच परगट हो।
\v 4 तिने जे हऊँ भेज्जिरा, अहांजो तिसरे काम्म दिनें-दिनें इ करी लेणा जरूरी आ; काँह्भई सै रात औणे औल़ी तिसच जे कोई काम्म नीं करी सकदा।
\v 5 तदुआं तक जे हऊँ संसारा चा, तदुआं तक संसारा री जोत आ।”
\v 6 येढ़ा बोलीने यीशुये धरतिया पर थुक्या, कने तिस थुक्का ने मिट्टी मलाई, कने तिस अन्हे रिया आक्खीं पर मल़ीने
\v 7 तिसजो गलाया, “जा शीलोह रे कुण्डा च धोई ले” (शीलोह रा मतलब भेज्जिरा) इस खातर तिने जाईने धोया, कने देखदा हुआ बापस आईग्या।
\v 8 फेरी तिसरे पड़ेसी कने सै लोक तिन्हें जे तिसजो पैहले भिख मंगदा देख्या था, सै बोलणे लगे, “क्या ये सैई माहणु निआं, सै जे बैठीने भिख मंगदा रेआं था?”
\v 9 किछ लोकें गलाया, “ये सैई हाया,” होरसीं गलाया, “नां, ये सै निआं, पर तिस साई लगया राँ।” पर सै जे पैहले अन्हा था तिने जबाब दित्या, “हऊँ सैई हाया।”
\v 10 फेरी सै तिसते पुछणे लगे, “तिज्जो आक्खीं री जोत कियां मिली?”
\v 11 तिने जबाब दित्या, “यीशु नौआं रे इक माहणुये गिल्ली मिट्टी मेरियां आक्खीं पर मल़ीने मिन्जो गलाया, जा कने शीलोह च जाईने अपणा मुँह धोईने औ इस खातर तां जे हऊँ जाईने धोई आया, तां मिन्जो दिखणे लगीप्या।”
\v 12 फेरी लोकें तिसते पुच्छया, “सै किति आ?” तिने गलाया, “हऊँ नीं जाणदा।”
\s फरीसियां रे जरिये चंगाईया री जाँच पड़ताल़
\p
\v 13 सै जे पैहले अन्हा था लोक तिस्सो फरीसियां वल लेईगे।
\v 14 जिस दिन जे यीशुये मिट्टी मलाईने तिसरी आक्खीं च जोत पाई थी, सै विस्राम रा दिन था।
\v 15 फेरी फरीसियें बी तिसते पुच्छया भई तैं आक्खीं री जोत कियां पाई? तिने तिन्हांने गलाया, “तिने मेरियां आक्खीं पर गीली मट्टी लाई, फेरी मैं धोई ली कने हुण हऊँ देक्खी सक्कां।”
\v 16 इस पर किछ फरीसी बोलणे लगे, “ये माहणु परमेशरा रिया तरफा ते निआं काँह्भई सै विस्राम रे दिना रा पालन नीं करदा।” होरीं गलाया, “कोई पापी माहणु भला येढ़े चमत्कारा रे काम्म कियां करी सक्कां?” इसा गल्ला पर सै अप्पूँ बाटियें लड़ने लगे।
\v 17 तिन्हे तिस अन्हे ने फेरी भीं गलाया, “तिसरे बारे च तू क्या बोलां काँह्भई तिने तेरिया आक्खीं च जोत पाई?” तिने गलाया, “सै त भविष्यवक्ता।”
\v 18 पर यहूदी अगुवेयां जो विश्वास नीं हुया भई सै अन्हा था कने हुण देक्खी सक्कां, ताहलुआं तक जे तिन्हे, तिसरे मौ-बुढ़यां जो सद्दीने तिन्हांते नीं पुच्छया,
\v 19 “क्या ये तुहांरा मुण्डु आ, तिस्सो जे तुहें बोलां ये भई ये अन्हा जम्मीरा था? फेरी हुण सै कियां देक्खी सक्कां?”
\v 20 तिसरे मौ-बुढ़यां जबाब दित्या, “अहें त जाणाँ ये भई सै अहां रा मुण्डु आ, कने ये अन्हा जम्मीरा था;
\v 21 पर अहें ये नीं जाणदे भई हुण ये कियां देक्खां? कने न त ये जाणाँ ये भई किने इस रियां आक्खीं च जोत पाई। इसते इ पुछी लवा; ये बड़ा सयाणा हुईगरा; अपणे बारे च ये खुद बोल्ली सक्कां।”
\v 22 तिसरयां मौ-बुढ़यां ये गल्लां इस खातर बोल्ली काँह्भई सै यहूदी अगुवेयां ते डराँ थे, काँह्भई तिन्हां च इसा गल्ला रा येक्का हुई चुक्कीरा था, भई जे कोई यीशुये जो मसीह मन्नो, तां सै यहूदी सभा घर ते बाहर कड्डी दित्या जाओ।
\v 23 इस खातर तिसरे मौ-बुढ़यां गलाया, भई “सै सयाणा हुई चुक्कीरा, इसते इ पुछी लवा।”
\p
\v 24 फेरी यहूदी अगबेयां तिस माहणुये जो दुज्जी बार भीं ते सद्दया सै जे अन्हा था, कने गलाया, “सच्च बोल, तू जे ठीक हुया तां तू परमेशरा री स्तुति कर\f + \fr 9:24 \fq परमेशरा री स्तुति कर \ft परमेशरा रे सामणे वायदा कर भई तू सच्च बोलणा ये इसरी दुज्जी व्याख्या बी।\f*। अहें त जाणाँ ये भई सै माहणु पापी आ।”
\v 25 तिने जबाब दित्या, “हऊँ नीं जाणदा भई सै पापी आ की नीं; हऊँ इक गल्ल जाणाँ भई हऊँ अन्हा था कने हुण देक्खी सक्कां।”
\v 26 तिन्हें तिसने भीं गलाया, भई “तिने माहणुये येढ़ा क्या कित्या? भई तिज्जो आक्खीं री जोत मिलीगी?”
\v 27 तिने जबाब दित्या, “मैं तुहांजो दस्सी त दित्या, पर तुहें मेरी गल्ल सुणदे नींये; हुण दुज्जी बार काँह सुणना चांये? क्या तुहें बी तिसरे चेले बणना चांये?”
\v 28 फेरी तिन्हे तिसरा अपमान कित्या कने गलाया, “तू तिसरा चेला हूणा, अहें त मूसा रे चेले।
\v 29 अहें जाणाँ ये भई परमेशरे मूसे ने गल्ल बात किति; पर इस माहणुये जो नीं जाणदे भई ये कितिते औआं।”
\v 30 तिने तिन्हाजो जबाब दित्या, “येत हैरानिया री गल्ल इ भई तुहें नीं जाणदे भई ये किति रा, पर तिने मेरी आक्खीं ठीक कित्तियां।
\v 31 अहें सारे जाणाँ ये भई परमेशर पापियां री नीं सुणदा, पर जे कोई परमेशरा रा भगत ओ कने तिसरी इच्छा पूरी करां, तां परमेशर तिसरी सुणां।
\v 32 संसारा रिया शुरुआता ते ये कदीं सुणने च नीं आया भई किन्हिये किसी जन्मा रे अन्हे माहणुये रिया आक्खीं च जोत पाई ओ।
\v 33 ये माहणु परमेशरा रिया तरफा ते आ, तांई सै ये सब करी पाया।”
\v 34 तिन्हें तिसजो जबाब दित्या, “तू त तदका जे जम्मीरा तदका इ पापी आ, कने हुण तू अहांजो क्या सखाणे लगीरा?” कने तिन्हे तिसजो धक्के देईने यहूदी सभा घरा ते बाहर कड्डित्या।
\s आत्मिक अन्धापन
\p
\v 35 यीशुये सुणया भई तिन्हे तिस्सो धक्का देईने बाहर कड्डित्या, कने ताहली जे तिसने मुलाकात हुई तां गलाया, “क्या तू परमेशरा रे पुत्रा\f + \fr 9:35 \fq परमेशरा रे पुत्रा \ft यनि माहणुये रा पुत्र\f* पर विश्वास कराँ?”
\v 36 तिने जबाब दित्या, “श्रीमान जी, मिन्जो दस्सा भई ये परमेशरा रा पुत्र कुण आ, ताकि हऊँ तिस पर विश्वास करी सक्कूँ?”
\v 37 यीशुये तिसने गलाया, “हऊँ माहणु यनि परमेशरा रा पुत्र आ, तू पैहले ते मिन्जो देक्खी चुक्कीरा, कने हऊँ सैई हाया तिसने जे तू इस बगत गल्ल बात करीराँ।”
\v 38 तिने गलाया, “प्रभु जी, हऊँ तूह पर विश्वास कराँ।” कने तिसरे पैराँ पर मत्था टेक्कीने अराधना कित्ती।
\v 39 फेरी यीशुये गलाया, “हऊँ इस संसारा च इस न्याय जो करने आईरा, ताकि सै जे नीं देखदे सै देखणे लगो कने सै जे देक्खां ये सै अन्हे हुई जाओ।”
\v 40 किछ फरीसी सै जे यीशुये सौगी थे तिन्हे ये गल्लां सुणी ने तिसने गलाया, “क्या तू बोल्ली रां भई अहें बी अन्हे?”
\v 41 यीशुये तिन्हांने गलाया, “जे तुहें अन्हे हुन्दे तां पापी नीं ठहरदे; पर तियां जे तुहें बोल्लां ये भई तुहें देक्खी सक्कां ये, इस खातर तुहांजो माफ नीं कित्या जाणा।”
\c 10
\s गवाल़ा कने भेड्डां रा उदाहरण
\p
\v 1 यीशुये गलाया, “हऊँ तुहांजो सच्च बोलां भई सै जे कोई भेडशाला रे दरवाजे चियें अन्दरौ नीं जान्दा, पर किसी दुज्जे पासे ते चली जां, सै चोर कने डाकू आ।
\v 2 पर सै जे दरबाजे ते अन्दरौ जां सैई आ भेड्डां रा गवाल़ा।
\v 3 द्वारपाल तिसरे खातर दरवाजा खोल्ली देआं, कने भेड्डां तिसरी अवाज़ पछयाणां इयां, कने सै अपणियां भेड्डां जो नौं लेईने सद्दां कने बाहरौ लेईजां।
\v 4 ताहली जे सै अपणियां सारियां भेड्डां जो बाहर कड्डी लेआं, तां फेरी सै तिन्हांरे अग्गे-अग्गे चलां, कने भेड्डां तिसरे पिच्छे-पिच्छे चलां इयां, काँह्भई सै तिसरी अवाज़ पछयाणां इयां।
\v 5 भेड्डां कदीं किसी अंजाण माहणुये रे पिच्छे नीं जान्दी, पर तिसते दूर नट्ठा इयां, काँह्भई सै तिस अंजाण माहणुये री अवाज़ नीं पछयाणदी।”
\v 6 यीशुये तिन्हांजो ये उदाहरण दस्या, पर सै नीं समझी पाये भई तिसरा क्या मतलब आ।
\s यीशु बधिया गवाल़ा
\p
\v 7 इस पर यीशुये तिन्हांने भीं गलाया, “हऊँ तुहांजो सच्च दस्सां, भेड्डां रा दरवाजा हऊँ आ।
\v 8 सै जितने जे मेरते पैहले आईरे थे, सब चोर कने डाकू ये, पर मेरियें भेड्डें तिन्हारी नीं सुणी।
\v 9 दरवाजा हऊँ आ; जे कोई मेरे जरिये अन्दर जां, तां परमेशरा तिस्सो छुटकारा देणा, कने अन्दर बाहर औन्दे जान्दे रैहणा कने खाणे जो रोटी पांगा।
\v 10 चोर सिर्फ भेड्डां री चोरी करने, कने तिन्हाजो मारने कने तबाह करने खातर औआं; हऊँ इस खातर आया भई सै पूरे तरिके ने जिऊंदा रौ।
\v 11 अच्छा गवाल़ा हऊँ आ; अच्छा गवाल़ा भेड्डां खातर अपणी जान देई देआं।
\v 12 मजदूरिया पर रखीरा नौकर ताहली जे भेड़िये जो औंदे देखगा तां तिस नट्ठी जाणा। तिस भेड्डां छडी देणियां काँह्भई सै तिन्हांरा गवाल़ा नींआ कने भेड्डां तिसरियां नींआ, इस खातर भेड़िया तिन्हां पर हमला करां कने सारियां भेड्डां जो बखेरी देआं।
\v 13 मजदूर इस खातर नट्ठी जां भई सिर्फ तिस्सो मजदूरिया ने मतलब हुआं, कने सै भेड्डां री कोई परवाह नीं करदा।
\v 14 अच्छा गवाल़ा हऊँ आ; हऊँ अपणियां भेड्डां जो जाणाँ, कने मेरियां भेड्डां मिन्जो जाणाँ इयां।
\v 15 तियां जे पिता मिन्जो जाणाँ कने हऊँ पिता जो जाणाँ। कने हऊँ भेड्डां खातर अपणी जान देआं।
\v 16 मेरियां होर बी भेड्डां इयां, सै जे इसा भेडशाला री नीं। मिन्जो सै बी लौणे जरूरी आ। सै मेरी अवाज़ पैहचाण गियां, फेरी सब्बीं रा इक इ झुण्ड कने इक इ गवाल़ा हूणा।
\v 17 पिता इस खातर माहने प्यार कराँ भई हऊँ अपणी जान देआं भई तिस्सो भीं बापस लेई सक्कूं।
\v 18 इस्सो माह्ते कोई लेन्दा निआं, पर हऊँ इस्सो अपणिया इच्छा ने देआं। मिन्जो अपणी जान देणे रा बी अधिकार आ, कने तिस्सो फेरी भीं लेणे रा बी अधिकार आ; ये हुक्म मिन्जो मेरे पिता परमेशरा ते मिलीरा।”
\p
\v 19 इन्हां गल्लां रिया बजह ने यहूदियां च अप्पूँ चियें बिगड़ीगी।
\v 20 तिन्हां चते जादातर लोक बोलणे लगे, “तिस पर बुरीआत्मा स्वार इ, कने सै पागल आ; तुहें तिसरी कजो सुणी कराँ ये?”
\v 21 कने किछ लोक बोलणे लगे, “ये गल्लां येढ़े माहणुये रियां नीं हुई सकदियां तिस पर जे बुरीआत्मा स्वार हो। क्या बुरीआत्मा अन्हेयां री आक्खीं च जोत पाई सक्कां इ?”
\s यहूदियां रा अविश्वास
\p
\v 22 यरूशलेम च मन्दरा री स्थापना रा त्योहार मनाया जाईराँ था; कने ठण्डा रे दिन थे।
\v 23 यीशु मन्दरा च सुलैमान रे बराण्डे च घुम्मणे फिरने लगीरा था।
\v 24 तिस बगत यहूदियें आईने सै घेरील्या कने बोलणे लगे, “तू अहांजो कदुआं तक सोचणे पर मजबूर करदे रैहणा? जे तू मसीह आ, तां अहांने साफ-साफ बोल्ली दे।”
\v 25 यीशुये तिन्हांजो जबाब दित्या, “मैं त तुहांजो दस्सीत्या पर तुहें विश्वास इ नीं करदे। सै काम्म जे हऊँ अपणे पिता रे नौआं ते कराँ सैई मेरा गवाह,
\v 26 पर तुहें इस खातर विश्वास नीं करदे काँह्भई तुहें मेरियां भेड्डां साई नीं यें।
\v 27 मेरी भेड्डां मेरी अवाज़ ध्याना ने सुणां इयां; हऊँ तिन्हौं जाणाँ, सै मेरे पिच्छे-पिच्छे चलां इयां;
\v 28 कने माह तिन्हाजो अनन्त जीवन देणा। कने सै कदीं बी नाश नीं हूणा, कने कोई बी तिन्हांजो मेरेते खोई नीं सकदा।
\v 29 तिन्हौं जे मेरे पिते, मिन्जो दित्तिरा, सै सबनीं ते खास ये कने कोई तिन्हाजो पिता रे हत्था ते गवाई नीं सकदा।
\v 30 हऊँ कने मेरा पिता इक ये।”
\v 31 फेरी यहूदियें तिसजो मारने खातर दोबारा पत्थर चक्के।
\v 32 इस पर यीशुये तिन्हांजो गलाया, “मैं तुहांजो अपणे पिता रिया तरफा ते कई भले काम्म दस्से; तिन्हां चा ते किस कम्मां खातर तुहें माह पर पत्थर मारीराँ ये?”
\v 33 यहूदियें तिस्सो जबाब दित्या, “भलाईया रे कम्मां खातर अहें तिज्जो पत्थर नीं मारया करदे पर परमेशरा री निंध्या करने रिया बजह ने; कने इस खातर भई तू माहणु हुईने अप्पूँजो परमेशर बणाईराँ।”
\v 34 यीशुये तिन्हाजो जबाब दित्या, “क्या तुहांरिया व्यवस्था च लिखिरा निआं, ‘मैं गलाया, “तू ईश्वर आ?” ’
\v 35 जे परमेशरे तिस्सो ईश्वर बोल्या तिन्हाले जे परमेशरा रा बचन पुज्जया (कने पवित्रशास्त्रा री गल्ल झूट्ठ नीं हुई सकदी),
\v 36 तां तिस्सो जे पिता पवित्र करीने संसारा च भेज्या, तुहें तिस्सो बोलां ये, ‘तू निंध्या करीराँ,’ इस खातर मैं गलाया, हऊँ परमेशरा रा पुत्र आ?
\v 37 जे हऊँ अपणे पिता रा काम्म नीं करदा, तां तुहें मेरा विश्वास नीं करा।
\v 38 पर जे हऊँ कराँ, तां चाये माह पर विश्वास करा या नां करा, पर तिन्हां गल्लां पर त विश्वास करा ताकि तुहें जाणी सक्को कने समझी सक्को भई पिता माह चा कने हऊँ पिता चा।”
\v 39 तां फेरी भीं तिन्हे तिस्सो पकड़ने री कोशिश कित्ती पर सै तिन्हांते दूर चलिग्या।
\p
\v 40 फेरी यीशु यरदन नदिया पार चलिग्या, तिसा जगह जे यूहन्ना पैहले बपतिस्मा देआं था, कने तित्थी रैया।
\v 41 मते सारे लोक तिसले आई ने तिसजो बोल्लां थे, “यूहन्ने त कोई बी चमत्कार नीं कित्ते पर यूहन्ने इस माहणुये रे बारे च जो किछ गलाया था, सै सब सच्च निकल़या।”
\v 42 फेरी तिसा जगह मते सारयां लोके यीशुये पर विश्वास कित्या।
\c 11
\s लाजरा री मौत
\p
\v 1 लाजर नौआं रा इक माहणु बमार पैईग्या। सै मरियम कने तिसारी बैहण मार्था रे गाँव बैतनिय्याह रा बसिन्दा था।
\v 2 ये सैई मरियम थी तिसे जे प्रभुये पर इत्र मल़या था कने अपणे सिरा रे बाल़ां ने प्रभुये रे पैर साफ कित्ते थे। ये बमार लाजर इसारा भाई था।
\v 3 इस खातर इस रिये भैणे तिस्सो दस्सीत्या, “हे प्रभु, देख, तिसने जे तुहें प्यार कराँ थे, सै बमार आ।”
\v 4 यीशुये ताहली जे ये सुणया तां सै बोलां, “इसा बमारिया री वजह मौत नीं; पर ये बमारी परमेशरा री महिमा परगट करने खातर इ भई इसते परमेशरा रे पुत्रा जो महिमा मिलो।”
\p
\v 5 यीशु, मार्था, तिसारी भैण मरियम, लाजरा ने प्यार कराँ थे।
\v 6 पर ताहली जे यीशुये सुणया भई लाजर बमार हुई गरा, तां तित्थी जे सै ठैहरी रा था, तित्थी सै दो दिन होर रुकिग्या।
\v 7 दुईं दिनां ते बाद यीशुये अपणे चेलयां जो बोल्या, “औआ, अहें यहूदिया प्रदेशा रे बैतनिय्याह गाँवां जो चलिये।”
\v 8 चेलयां तिसने बोल्या, “गुरू जी, किछ दिन पैहले यहूदी अगुवे तूह पर पत्थराव करने री कोशिश करी रां थे, कने तू फेरी बी तित्थी जोई जाया राँ।”
\v 9 यीशुये जबाब दित्या, “क्या इक्की दिना च बारा घण्टे नीं हुंदे? जे कोई दिना रे उजाले च चलो तां सै ठोकर नीं खांदा, काँह्भई सै सूरजा रिया लोई जो देखां।
\v 10 पर जे कोई राति जो चलो तां सै ठोकर खां, काँह्भई राति जो लोय नीं हुन्दी।”
\v 11 तिने ये गल्लां गलाईयां कने फेरी तिन्हांने बोल्या, “अहांरा दोस्त लाजर सैईगरा, पर हऊँ तिस्सो जगाणे जाई कराँ।”
\v 12 फेरी तिसरे चेलयां तिसजो बोल्या, “हे प्रभु, जे तिसजो निन्द आईगरी, तां तिस ठीक हुई जाणा।”
\v 13 यीशु लाजरा रिया मौती रे बारे च बोल्या राँ था, पर सै समझे भई यीशु निन्दा च आराम करने रे बारे च बोल्या राँ।
\v 14 इस खातर फेरी यीशुये तिन्हांने साफ-साफ बोल्या, “लाजर मरी चुक्कया;
\v 15 कने हऊँ तुहांरिया वजह ने फैदे च रैया भई हऊँ तित्थी नीं था; काँह्भई हुण तुहें मांह पर विश्वास करी सक्को। औआ हुण अहें तिसलौ चलिये।”
\v 16 फेरी थोमा तिस्सो जे दिदुमुस बोलां ये, तिने अपणयां साथी चेलयां ने बोल्या, “औआ, अहें बी प्रभुये ने तित्थी चलिये ताकि अहें बी तिस सौगी मरी सक्को।”
\s यीशु इ पुनुरूत्थान कने जीवन आ
\p
\v 17 ताहली जे यीशु बैतनिय्याह च पुज्जया तां तिस्सो पता लगया भई लाजरा जो कब्रा च रखीरे चार दिन हुईगरे।
\v 18 बैतनिय्याह गाँव यरूशलेम नगरा ते तकरीवन तिन्न किलोमीटरा रिया दूरिया पर था।
\v 19 इस खातर भाईये रिया मौती पर मार्था कने मरियमा जो शान्ति देणे खातर यहूदा प्रदेशा ते बौहत सारे लोक आईरे थे।
\v 20 ताहली जे मार्थे ये सुणया भई यीशु आई कराँ, तां सै तिसने मिलणे जो गई, पर मरियम घरें इ बैठीरी रैई।
\v 21 मार्थे यीशुये जो बोल्या, “हे प्रभु, जे तू येत्थी हुंदा तां मेरा भाई नीं मरदा।
\v 22 पर हऊँ जाणा ईं भई हुण बी तू परमेशरा ते जो किछ मंगगा, परमेशरा तिज्जो दई देणा।”
\p
\v 23 यीशुये तिसाजो बोल्या, “तेरे भाईये दोबारा जिऊंदे हुई जाणा।”
\p
\v 24 मार्थे तिसने बोल्या, “हऊँ जाणाँ इ भई न्याय रे दिन तिस भीं ते जिऊंदे हूणा, ताहली जे हर कोई जिऊंदा हुई जाणा।”
\p
\v 25 यीशुये तिसाने बोल्या, “हऊँ सै आ सै जे मूईरयां लोकां जो न्याय रे दिन जीवना च वापस लैई औवां; सै जे माह पर विश्वास कराँ, भले इ सै मरी जो, तिस जिऊंदा रैहणा,
\v 26 कने सै जे कोई मांह च जीआं कने मांह पर विश्वास कराँ, तिस कदीं नीं मरना। मार्था क्या तू इसा गल्ला पर विश्वास कराँ इ?”
\v 27 तिसे यीशुये ने बोल्या, “हाँ प्रभु, हऊँ विश्वास कराँ इ, भई परमेशरा रा पुत्र मसीह सै जे संसारा च औणे औल़ा था, सै तूई हाया।”
\s यीशु रोया
\p
\v 28 फेरी इतणा बोलीने मार्था ऊत्थीते चलीगी, कने अपणी भैण मरियमा जो कल्ही सद्दीने बोल्या, “गुरू येत्थी हाया, कने तिज्जो सदया राँ।”
\v 29 ताहली जे मरियमे येढ़ा सुणया सै ताहलूं इ उट्ठीने तिसने मिलणे जो चलीपी।
\v 30 यीशु अजें तका बी गाँवां ते बाहर इ था, सै हल्तियें बी तिसा इ जगह था तित्थी जे मार्था तिसने मिली थी।
\v 31 फेरी यहूदी लोक सै जे मरियमा सौगी घरें थे कने तिसाजो शान्ति देया राँ थे, तिन्हें देख्या भई मरियम छोड़चा ने उट्ठीकने बाहर चलीगी, इस खातर सै तिसारे पिच्छे-पिच्छे ये सोच्चीने गये भई सै रोणे जो कब्रा पर जाया राँई।
\p
\v 32 ताहली जे मरियम तित्थी पुज्जी तित्थी जे यीशु था, तां यीशुये जो देखीने तिसरे पैरा पर पईगी कने बोल्या, “हे प्रभु जे तू येत्थी हुंदा तां मेरा भाई मरदा नीं।”
\p
\v 33 यीशुये ताहली जे मरियमा जो कने तिसा सौगी आईरे यहूदी लोकां जो रोंदे कने बिलखदे देख्या, तां तिसरी आत्मा तड़फी गी। सै बौहत परेशान था,
\v 34 कने बोल्या, “तुहें तिस्सो किति दफनाईरा?” तिन्हें तिस्सो बोल्या, “हे प्रभु, औआ कने देक्खा।”
\p
\v 35 यीशुये रिया आक्खीं ते परौल़े निकल़णे लगे।
\p
\v 36 इस पर यहूदी लोकें बोल्या, “देक्खा, ये लाजरा ने कितना प्यार कराँ थे।”
\p
\v 37 पर तिन्हां चते कईयें बोल्या, “क्या ये सै माहणु आ तिने जे अन्हेयां रियां आक्खीं ठीक कित्तियां थी, क्या ये लाजरा जो बी मरने ते नीं बचाई सकदा?”
\s लाजरा रा जिऊंदा कित्या जाणा
\p
\v 38 फेरी यीशु अपणे मना च इक बार भीं बौहत जादा परेशान हुया कने कब्रा पर आया। ये कब्र इक गुफा साई थी कने गुफा रा दरवाजा इक्की पत्थरा ने ढक्कीरा था।
\p
\v 39 यीशुये बोल्या, “पत्थरा जो कब्रा रे दरवाजे ते कण्डे करा।” तिस मूईरे री भैण मार्था तिसने बोलणे लगी, “हे प्रभु, तिस चते त हुण बुरी बास आयरदी हूणी, काँह्भई तिस्सो मूईरे जो चार दिन हुईगरे।”
\p
\v 40 यीशुये तिसाजो बोल्या, “क्या मैं तेरने नीं बोल्या था भई जे तू विश्वास करगी, तां परमेशरा री महिमा जो देखगी।”
\p
\v 41 तां लोकें तिस पत्थरा जो कण्डे करित्या। यीशुये स्वर्गा खा देखीने बोल्या, “हे पिता, हऊँ तेरा धन्यवाद कराँ काँह्भई तैं मेरी सुणी ली।
\v 42 हऊँ जाणा भई तू सदा मेरी सुणा, पर सै जे भीड़ चऊँ पासयां खढ़िरी थी, ये तिन्हां रिया वजह ते मैं तिन्हांरे खातर ऊच्चिया अवाजा च बोल्या, तिसते जे सै ये विश्वास करी सक्को भई तैं मिन्जो भेज्जिरा।”
\p
\v 43 ये बोलणे ते बाद तिने ऊच्ची अवाज़ च हाक पाई, “लाजर, बाहर निकल़ी औ!”
\v 44 सै जे मरीगरा था सै कफणा ते हाथ पैर बन्धोई रेई बाहर निकल़ी आया, कने तिसरा मुँह पर्ने कने लिपटीरा था।
\p यीशुये लोकां ने बोल्या, “इस्सो खोली देआ कने जाणे देआ।”
\s यीशुये रे खलाफ शाजिश
\r (मत्ती 26:1-5; मरकुस 14:1-2; लूका 22:1,2)
\p
\v 45 इसते बाद मरियमा सौगी आईरे यहूदियां चते बौहत लोकें यीशुये रे इस कम्मा जो देखीने तिस पर विश्वास कित्या,
\v 46 पर तिन्हां चते किछ लोक फरीसियां ले गै कने यीशुये रे कम्मा री खबर दित्ति।
\v 47 फेरी मुखियायाजकें कने फरीसियें महासभा सद्दी,
\p कने बोल्या, “अहांजो क्या करना चाहिन्दा? ये माहणु बौहत सारे चमत्कारी नशाण दस्यारां।
\v 48 जे अहें हुण इस्सो येढ़ा करदे हुये नीं रोकया, तां सारयां तिस पर मसीहा समझीने विश्वास करने लगी जाणा, कने रोमी लोकां आईने अहांरे मन्दरा कने अहांरे लोकां रा नाश करी देणा।”
\p
\v 49 फेरी तिन्हां चते इक्की सभा रे सदस्य, तिसरा नौं जे कैफा था कने सै जे तिस साल्ला रा महायाजक था, तिसने बोल्या, “तुहें लोक किछ मनी जांणदे;
\v 50 कने नां तुहें समझा ये भई तुहांरा भला इस चा भई अहांरे लोकां खातर सिर्फ इक माहणु मरो, कने सारी जाति नाश नीं हो।”
\p
\v 51 ये गल्ल तिने अपणिया तरफा ते नीं बोल्ली, पर तिस साल्ला रा महायाजक हुईने भविष्यवाणी किति, भई यीशुये इस्राएली लोका खातर मरना;
\v 52 कने नां सिर्फ तिन्हांरे खातर, पर इस खातर बी भई तिस परमेशरा रे होरीं बच्चयां खातर बी मरना, सै जे धरतिया पर बिखरीरे ताकि सै इक हुईजो।
\v 53 इस खातर तिस इ दिना ते सै तिस्सो मारने री साजस रचणे लगे।
\p
\v 54 फेरी यीशुये तिस बगता ते यहूदियां रे सामणे खुल्लेआम औणा जाणा बन्द करित्या, फेरी सै सुनसान इलाके च एप्रैम गाँवां जो चलिग्या; कने अपणयां चेलयां सौगी तित्थी रैहणे लगया।
\p
\v 55 यहूदियां रा फसह रा त्योहार नेड़े था, कने बौहत लोक फसह ते पैहले इ गाँवां ते यरूशलेम नगरा जो गये भई यहूदी नियमा रे मुतावक सै अप्पूँजो पवित्र करो।
\v 56 इस खातर सै यीशुये जो टोलणे लगे कने मन्दरा च खड़ीने अप्पूँ चियें बोलणे लगे, “तुहें क्या सोच्चां यें? क्या तिस इस त्योहारा च नीं औणा?”
\v 57 मुखियायाजकें कने फरीसियें यीशुये जो गिरफ्तार करने रे मकसदा ने ये हुक्म दित्या था भई जे किसी माहणुये जो पता चली जो भई यीशु किति आ? तां सै इसरी सूचना अहांजो देओ, ताकि अहें तिस्सो पकड़ी सक्को।
\c 12
\s यीशुये रे पैरा पर इत्र मल़णा
\r (मत्ती 26:6-13; मरकुस 14:3-9)
\p
\v 1 यीशु फसह रे त्योहारा ते छे दिन पैहले बैतनिय्याह च आया तित्थी जे लाजर था, तिस्सो जे यीशुये मूईरयां चते जिऊंदा कित्या था।
\v 2 तित्थी यीशुये रा आदर करने खातर तिन्हें धाम बणाई; कने मार्था परोसया राँ थी। यीशुये सौगी रोटी खाणे औल़यां च लाजर बी था।
\v 3 तां मरियमे तिन्न सौ मिली लीटर असली जटामांसी रा बड़ा मैंहगा इत्र लेईने यीशुये रे पैरा पर मल़या, कने अपणयां बाल़ां ने तिसरे पैर साफ कित्ते, कने इत्रा रिया खुशवुआ ते सारा घर मैहकीग्या।
\v 4 पर तिसरयां चेलयां चते यहूदा इस्करियोति नौआं रा इक चेला सै जे तिस्सो पकड़वाणा चां था, सै बोलणे लगया,
\v 5 “ये इत्र तिन्न सौ दिनार\f + \fr 12:5 \fq दिनार \ft यनि चान्दिया रा सिक्का\f* रा बेच्चीने गरीबां जो काँह नीं दित्या?”
\v 6 तिने सै गल्ल इस खातर नीं बोल्ली थी भई तिस्सो गरीबां री चिंता थी पर इस खातर बोल्ली थी भई सै चोर था, कने तिसले तिन्हांरी पैसयां री थैली रेआं थी कने तिसच सै जो किछ पां थे, सै कड्डी लेआं था।
\v 7 यीशुये बोल्या, “इसाजो रैहणे देआ तंग नीं करा, ये वगता ते पैहले मेरे दफनाये जाणे री त्यारी करया राँई।
\v 8 काँह्भई गरीब लोकां त सदा तुहां सौगी रैहणा, पर मांह सदा तुहांरे सौगी नीं रैहणा।”
\s लाजरा रे खलाफ शाजिश
\p
\v 9 यहूदी लोकां री इक बड्डी भीड़ा जो ताहली जे ये पता लगया भई यीशु ऊत्थी बैतनिय्याह च था, तां लोक तिसने मिलणे जो आए। सै न सिर्फ यीशुये जो बल्कि तिस लाजरा जो बी देखणे खातर आए थे, तिस्सो जे यीशुये मूईरयां चते जिऊंदा कित्या था।
\v 10 इस खातर मुखियायाजकें लाजरा जो बी मारने री योजना बणाई,
\v 11 काँह्भई तिसरिया वजह ते बौहत सारे यहूदी लोकें अपणे अगुवेयां जो छड्डिने यीशुये पर विश्वास कित्या।
\s यरूशलेम च यीशुये रा स्वागत
\r (मत्ती 21:1-11; मरकुस 11:1-11; लूका 19:28-40)
\p
\v 12 दुज्जे दिन बौहती लोकें त्योहारा रे आईरे थे सुणया भई यीशु यरूशलेम जो आय राँ।
\v 13 इस खातर तिने खजूरा रियां डालियां लईयां कने तिसने मिलणे जो चलीपे, कने बोलणे लगे,
\q1 “परमेशरा री जय हो!”
\q2 “आशीषित आ सै माहणु सै जे प्रभुये रे नौआं ते औआं।”
\q1 “आशीषित आ इस्राएल रा राजा!”
\p
\v 14 फेरी यीशुये जो गधे रा इक बच्चा मिलया कने तियां जे सै यरूशलेम नगरा च आया सै तिस पर बैठिग्या, तियां जे पवित्रशास्त्रा च लिखिरा तियां इ हुया:
\q1
\v 15 “यरूशलेम रे लोको, घबरान्दे मता;
\q2 देक्खा, तुहांरा राजा गधे रे बच्चे पर बैठीने आया रां।”
\p
\v 16 तिसरे चेले ये गल्लां पैहले नीं समझे थे, पर तंजे यीशुये री महिमा प्रगट हुई तां तिन्हांजो याद आया भई ये गल्लां तिसरे बारे च लिखी रियां थिआं, कने होरीं लोकें तिसने इस तरिके राई बर्ताब कित्या था।
\p
\v 17 भीड़ा चते तिन्हें लोकें गवाही दित्ति सै जे तिस वक्त तिस सौगी थे ताहलूं जे लाजरा जो कब्रा चते सद्दीने जिऊंदा कित्या था।
\v 18 बौहत सारे लोक यीशुये ने मिलणे खातर आये थे, काँह्भई तिन्हें इस चमत्कारा रे बारे च सुणया था।
\v 19 तां फरीसी अप्पूँ चियें बोलणे लगे, “सोच्चा अहें किछ मनी करी सकदे। देक्खा, संसारा रे सारे लोक इसरे इ पिच्छे चली परे।”
\s यूनानियां रा यीशुये जो टोल़णा
\p
\v 20 तित्थी किछ यूनानी थे सै जे इस त्योहारा च अराधना करने खातर यरूशलेम आईरे थे।
\v 21 तिन्हें गलील प्रदेशा रे बैतसैदा नगरा रे रैहणे औल़े फिलिप्पुसा ले जाईने विनती कित्ती, “श्रीमान! अहें यीशुये ने मिलणा चांये।”
\v 22 फिलिप्पुसे आईने अन्द्रियासा ने बोल्या, तां अन्द्रियासे कने फिलिप्पुसे जाईने यीशुये जो बोल्या।
\p
\v 23 पर यीशुये तिन्हांजो बोल्या, “सै वगत आई गरा भई माहणुये रे पुत्रा री महिमा हो।
\v 24 हऊँ तुहांजो सच-सच बोलां भई तदुआं तकौ जे कणका रा दाणा मिट्टिया च मिलीने मरी नीं जान्दा, तदुआं तकौ सै कल्हा इ रई जां; पर तंजे मरी जां, तां मता फल़ ल्यावां।
\v 25 सै जे अपणे प्राणा ने प्यार कराँ, सै तिस्सो नाश करां; कने सै जे इस संसारा च अपणे प्राणा ने बैर करां, सै अनन्त जीवन पाणे खातर तिस्सो संभाली रक्खां।
\v 26 जे कोई मेरी सेवा करना चाओ, तां सै मेरे चेले बणो; कने तित्थी जे हऊँ आ, तित्थी मेरा सेवक बी हूणा। जे कोई मेरी सेवा करो, तां पिता परमेशरा तिसरा आदर करना।
\s क्रूसा रिया मौती रा संकेत
\p
\v 27 “हुण मेरा जी घबराया राँ। इस खातर हुण हऊँ क्या बोलूं? ‘हे पिता, मिन्जो इस दुखा रिया घड़िया ते बचा?’ काँह्भई हऊँ इस इ वजह ते इस संसारा च आया ताकि दुख सहूँ।
\v 28 हे पिता परमेशर, अपणी महिमा परगट कर।” तिस इ वगत स्वर्गा ते ये अवाज़ आई, “मैं इसरी महिमा कित्ती, कने फेरी दोबारा करनी।”
\v 29 फेरी सै लोक जे तिथी खढ़िरे थे कने सुणया राँ थे तिन्हें बोल्या भई “बद्दल़ गरजया।” होरसी बोल्या, “कोई स्वर्गदूत इसने गलाया।”
\v 30 इस पर यीशुये तिन्हांजो बोल्या, “ये अवाज मेरे खातर नीं, पर तुहां लोकां रे फायदे खातर थी।
\v 31 हुण इस संसारा रे लोकां रा न्याय करने रा वगत आईगरा, कने हुण परमेशरा इस संसारा पर राज करने औल़े शैतान्ना रिया शक्तिया जो खत्म करी देणा;
\v 32 कने ताहली जे हऊँ धरतिया परा ते थोड़ा ऊपर चढ़ाया जाणा, तां मांह सब्बीं लोकां री अगुवाई करनी।”
\v 33 येढ़ा बोलीने तिने ये संकेत दित्या भई तिसरी मौत किस तरिके री हूणी।
\v 34 इस पर लोकें तिस्सो बोल्या, “अहें पवित्रशास्त्रा री गल्ल सुणिरी भई मसीह सदा जिऊंदा रैहणा, फेरी तू काँह बोलां, भई माहणुये रे पुत्रा जो ऊच्चे पर चढ़ाया जाणा जरूरी आ? ये माहणुये रा पुत्र कुण आ?”
\v 35 फेरी यीशुये तिन्हांने बोल्या, “जोति तुहांरे बिच हल्तियें किछ वगत होर रैहणी, तदुआं तका जे जोति तुहांले इ अग्गे बधदे रौआ, किति येढ़ा नीं हो भई अन्धेरा तुहांजो घेरी लो; सै जे अन्धेरे च चलां सै नीं जाणदा भई सै कितो जाया राँ।
\v 36 तदुआं तका जे जोति तुहांले इ, जोतिया पर विश्वास करा, तिसते जे तुहें जोतिया रे बच्चे बणी सक्‍को।”
\s यहूदियां रा अविश्वासी बणीरा रैहणा
\p ये गल्लां बोलीने यीशु चलिग्या कने तिन्हांते दूर रैहणे लगया।
\v 37 यीशुये तिन्हांरे सामणे इतणे जादा चमत्कार दस्से, तां बी तिन्हे तिस पर विश्वास नीं कित्या;
\v 38 येढ़ा इस खातर हुया भई यशायाह भविष्यवक्ते सै जे बोल्या था सै पूरा हो;
\q1 “प्रभु, किन्हिये बी अहांरे सन्देशा पर विश्वास नीं कित्या,
\q2 कने कोई नीं समझदा भई ये तेरी पराक्रमी सामर्थ इ?”
\v 39 सै इस वजह ते विश्वास नीं करी सक्के, काँह्भई यशायाह दोबारा बोलां:
\q1
\v 40 “तिने तिन्हांरियां आक्खीं अन्ही करी तियां,
\q2 ताकि सै देक्खी नीं सक्को, कने तिन्हांरे डमाक बंद करीते ताकि सै समझी नीं सक्को। नैत सै मेरी तरफ मुड़ी जान्दे कने हऊँ तिन्हांजो ठीक करी देंदा।”
\p
\v 41 यशायाह ये गल्लां इस खातर बोलियां भई तिने खुद यीशुये री महिमा देक्खी, कने तिने तिसरे बारे च गल्लां बी कित्ती यां।
\v 42 तां बी अधिकारियां चते बौहतीं तिस पर विश्वास कित्या, पर सै फरीसियां रिया वजह ते यीशुये जो सब्बीं रे सामणे इस खातर नीं ग्रहण करां थे, भई सै किति यहूदी सभा घर चते तिन्हाजो कड्डी नीं देओ;
\v 43 काँह्भई तिन्हांजो परमेशरा रे आदरा रे बजाय माहणुआं रा आदर करना जादा प्यारा लगां था।
\s यीशुये रे बचन न्याय रा आधार
\p
\v 44 यीशुये ऊच्चिया अवाज़ा च बोल्या, “सै जे मेरे पर विश्वास कराँ, सै मेरे पर नीं पर मेरे भेजणे औल़े पर विश्वास कराँ।
\v 45 कने सै जे मिन्जो देक्खां सै मेरे भेजणे औल़े जो देक्खां।
\v 46 हऊँ संसारा च जोत बणीने आईरा, इस खातर भई सै जे मेरे पर विश्वास करगा सै अन्धेरे च नीं रौ।
\v 47 जो कोई मेरियां गल्लां सुणीने नीं मन्नो, तां मांह तिस्सो दोषी नीं बनाणा; काँह्भई हऊँ संसारा च दोषी बनाणे नीं आईरा, पर संसारा जो बचाणे खातर आईरा।
\v 48 सै जे मिन्जो छोट्टा जाणाँ सै मेरियां गल्लां मनदा निआं तिस्सो दोषी बनाणे औल़ा त इक आ; मतलब सै जे वचन मैं बोल्या, तिस इ न्याय रे दिन तिस्सो दोषी ठराना।
\v 49 काँह्भई मैं अपणिया खा ते गल्लां नीं कित्ती यां; पर पिता तिने जे मिन्जो भेज्या तिने इ मिन्जो हुक्म दितिरा भई क्या-क्या बोलूं कने क्या-क्या नीं बोलूं?
\v 50 कने हऊँ जाणा भई तिसरा हुक्म अनन्त जीवन आ इस खातर हऊँ जो किछ बोलां, सै तेढ़ा जे पिता मिन्जो बोल्या तेढ़ा इ हऊँ बोलां।”
\c 13
\s यीशुये रा चेलयां रे पैर धोणा
\p
\v 1 फसह रे त्योहारा ते पैहले, यीशुये जाणील्या भई, सै बगत नेड़े आ ताहली जे तिस इस संसारा जो छड्डिने पिता परमेशरा लौ चली जाणा। तिने संसारा च सै जे तिसरे अपणे लोक थे कने सै जे तिसने प्यार कराँ थे, तिन्हांने बौहत सारा प्यार जताया।
\v 2 तंजे यीशु कने तिसरे चेले राति जो रोटी खाया राँ थे। शैताने पैहले तेई यीशुये जो धोखा देणे रे खातर शमौना रे पुत्र यहूदा इस्करियोति रे मना च पाईतरा था।
\v 3 यीशु ये जाणा था भई पिता परमेशरे सारा अधिकार तिस्सो दई तरा कने सै परमेशरा लाते आईरा, कने पिता परमेशरा लौ इ वापस जाईराँ।
\v 4 तां सै रोटी खांदा उठीग्या, कने अपणा चोल़ा त्वारीत्या कने इक परना अपणे लक्का पर बन्हील्या।
\v 5 तां तिने इक्की बरतना च पाणी लैया, कने अपणयां चेलयां रे पैर धोणे लगया कने सै जे परना तिने इक्की दास्सा साई लपेटिरा था तिसने तिन्हांरे पैर साफ करने लगया।
\v 6 ताहली जे यीशु शमौन पतरसा लौ आया, पतरसे बोल्या, प्रभु, क्या तुज मेरे पैर धोणे?
\v 7 यीशु ये तिस्सो जबाब दित्या, “जो किछ हऊँ करया राँ सै अजें तिज्जो पता नीं लगणा, पर सै वक्त औणे पर सारियां गल्लां रा पता लगी जाणा।”
\v 8 पतरसे तिसने बोल्या, मांह कदीं बी अपणे पैर तेरते नीं धुआणे। यीशुये तिस्सो जवाब दित्या, जे हऊँ तेरे पाँव नीं धोऊं तां तेरी मेरे सौगी कोई संगती नीं।
\v 9 इस पर शमौन पतरसे बोल्या, प्रभु, तां तू मेरे पैर इ नीं सिर कने हत्थ बी धोई दे।
\v 10 यीशुये तिस्सो बोल्या, इक माहणु सै जे नहाई चुक्कीरा तिस्सो सिर्फ अपणे पैरां जो धोणे री जरूरत इ; तुहें सारे शुद्ध ये पर सारे इ नीं।
\v 11 यीशु जाणा था भई तिस्सो पकड़वाणे औल़ा कुण आ, इसा वजह ने तिने बोल्या, भई तुहें सारे शुद्ध नींये।
\p
\v 12 इस खातर ताहली जे यीशुये तिन्हांरे पैर धोये कने अपणा चोल़ा पैहनीने दोबारा ते अपणिया जगह आईने बैठिग्या, तां तिन्हांने बोल्या, “क्या तुहें समझे भई मैं तुहांरे खातर क्या कित्या?”
\v 13 तुहें मिन्जो गुरू कने प्रभु, बोलां यें, तुहें ठीक बोलां यें, काँह्भई हऊँ इ तुहांरा गुरू कने प्रभु आ।
\v 14 फेरी तंजे मैं प्रभु कने गुरू हुईने बी तुहांरे पैर धोए, तुहां बी अप्पूँ चियें इक्की दुज्जे रे पैर धोईने माह साई करदे रैयों।
\v 15 मैं तुहां खातर इक उदाहरण रखया; इस खातर भई तुहें बी तेढ़ा इ करा तेढ़ा जे मैं तुहांजो कित्या?
\v 16 हऊँ तुहांजो सच-सच बोलां, इक दास अपणे गुरुये ते बडा नींआ, कने नांई इक सनेहा देणे औल़ा तिसते बड्डा सै जे तिसजो भेज्जां।
\v 17 हुण तां जे तुहें इन्हां सब गल्लां जो जाणाँ ये, तां तिन्हांरा पालन करा, ताकि तुहांजो आशीष मिलो।
\v 18 हऊँ तुहां सब्बीं रे बारे च येढ़ा नीं बोल्या करदा; मिन्जो मेरयां चेलयां रा पता, काँह्भई मैं तुहांजो चुणीलरा, पर ये इस खातर हुईरां भई पवित्रशास्त्रा च सै जे लिखिरा सै पूरा हुई जाओ, तिने जे मित्र हुईने मेरे सौगी रोटी खाद्दि सै मेरा दुश्मण बणीग्या।
\v 19 येढ़ा सब हुणे ते पैहले इ हऊँ तुहांजो इस खातर दस्यारां भई ताहली जे ये गल्लां हुई जाओ तां तुहें विश्वास करो भई सै “हऊँ आ।”
\v 20 हऊँ तुहांजो सच बोलां, भई सै जे मेरे भेज्जीरे जो ग्रहण कराँ, सै मिन्जो ग्रहण कराँ, कने सै जे मिन्जो ग्रहण कराँ, सै मेरे भेजणे औल़े जो ग्रहण कराँ।
\s धोखे रा संकेत
\r (मत्ती 26:20-25; मरकुस 14:17-21; लूका 22:21-23)
\p
\v 21 ताहली जे यीशु ये बोल्ली चुक्कया, फेरी तिसरा मन व्याकुल हुईग्या कने येढ़ा बोलदे हुए अपणे चेलयां जो दस्या, “हऊँ तुहांजो सच-सच बोलां भई तुहां चते इ इक्की मिन्जो धोखा देईने पकड़वाणा।”
\p
\v 22 चेले मुड़ी-मुड़ीने इक्की दुज्जे खा जो देखणे लगे, भई किस रे बारे च तिस्सो शक आ कने किस रे बारे च सै बोल्या राँ।
\v 23 तित्थी इक चेला यीशुये रे नेड़े इ बैठिरा था, सै जे यीशुये रा प्यारा था, कने यीशुये रिया छातिया पर सिर रखीने स्वां था।
\v 24 तां शमौन पतरसे तिस्सो हिलाया भई सै यीशुये ते पुछो भई सै कुण आ, तिसरे बारे च जे यीशु बोल्या राँ था।
\p
\v 25 तां तिने ताहलूं यीशुये रिया छातिया पर सिर रखीरा था, पुच्छया, “प्रभु सै कुण आ?”
\p
\v 26 यीशुये तिस्सो जवाब दित्या, “तिस्सो जे माह रोटिया रा टुकड़ा डबोई कने देणा, सैई आ।” फेरी यीशुये रोटिया रा टुकड़ा कटोरे च डबोया कने तिस्सो चक्की ने यहूदा जो दित्या सै जे शमौन इस्करियोति रा पुत्र था।
\v 27 ताहलूं जे यहूदे सै रोटिया रा टुकड़ा लैया शैतान तिसच समाई गया।
\p तां यीशुये तिस्सो बोल्या, “सै जे तू करना छोड़े कर।”
\v 28 सै जे तित्थी बैठिरे थे तिन्हां चते किसी जो बी ये समझ नीं आया, भई यीशुये तिसने ये गल्लां काँह कित्ती यां।
\v 29 कईयें सोचया भई पैसयां री थैली सै जे यहूदा लेई इस खातर यीशुये तिस्सो बोल्या भई त्योहारा खातर समान खरीदी ले, या भई गरीबां जो किछ दई दे।
\v 30 इयां यहूदे रोटिया रा टुकड़ा लई लेया, सै ताहलु इ चली गया; ये राति रे बगता री गल्ल इ।
\s नौंईं आज्ञा
\p
\v 31 तिसरे जाणे ते बाद यीशुये बोल्या, “हुण माहणुये रे पुत्रा री महिमा हुई कने परमेशरा री महिमा तिसच हूणी।
\v 32 अगर जे तिसते परमेशरा री महिमा हूणी तां परमेशरा अप्पूँ इ तिस्सो महिमा देणी
\p
\v 33 “मेरे बच्चयो हऊँ थोड़िया देरा तका जो तुहांजो सौगी आ। इसते बाद तुहां मिन्जो टोल़णा, कने तियां जे मैं यहूदी अगुवेयां ने गलाया था, ‘तित्थी जे हऊँ जां, तित्थी तुहें नीं आई सकदे,’ सैई हऊँ हुण तुहांजो बोलां।
\p
\v 34 “हऊँ तुहांजो इक नया हुक्म देआं भई तुहें इक्की दुज्जे ने प्यार करा; तियां जे मैं तुहांजो प्यार कित्या तियां इ तुहें इक्की दुज्जे ने बी प्यार करा।
\v 35 जे तुहें इक्की दुज्जे ने प्यार कराँ यें, इसते इ सब्बीं जो ये पता लगी जाणा भई तुहें मेरे चेले।”
\s पतरसा रे इन्कार करने रा संकेत
\r (मत्ती 26:31-35; मरकुस 14:27-31; लूका 22:31-34)
\p
\v 36 शमौन पतरसे तिस्सो पुच्छया “प्रभु तू कितो जाया राँ?”
\p यीशुये तिस्सो जवाब दित्या, “तित्थी जे हऊँ जाया राँ तुहें तित्थी मेरने सौगी नीं आई सकदे, पर तुहां बाद च औणा।”
\v 37 पतरसे तिसते पुच्छया, “प्रभु जी, हुण हऊँ कांह् नीं आई सकदा? हऊँ तेरे खातर मरने जो त्यार आ।”
\v 38 यीशुये जवाब दित्या, “क्या मेरे खातर अपणा प्राण देंगा? हऊँ तेरने सच बोलां भई कुकड़ा झांग नीं देणी तदुआं तक जे तूं तिन्न बार मेरा इन्कार नीं करी लेंगा।”
\c 14
\s परमेशरा तक पुजणे रा रस्ता
\p
\v 1 “तुहांरे दिल दुखी नीं हो, परमेशरा पर विश्वास रखा कने मेरे पर बी विश्वास रखा।
\v 2 मेरे परमेशर रे घरा होर मती सारी रैहणे रियां जगहां इयां; अगर जे येढ़ा नीं हुंदा तां माह तुहांजो नीं बोलणा था भई हऊँ तुहांरे खातर रैहणे जो जगह बनाणे जो जाया राँ।
\v 3 जे हऊँ तित्थी जाया राँ, कने तुहां खातर रैहणे री जगह बणाऊं, तां माह फेरी येत्थी आईने तुहांजो अपणे सौगी रैहणे खातर ऊत्थी लेई जांगा, ताकि तुहें बी तित्थी रौआ तित्थी जे हऊँ रौआं।”
\v 4 तित्थी जे हऊँ जाया राँ, तित्थी रा रस्ता तुहें जाणाँ ये।
\v 5 थोमे तिस्सो गलाया, हे प्रभु, अहें नीं जाणदे, भई तू किति जाया राँ। फेरी तित्थी रा रस्ता अहें कियां जाणी सक्का यें?
\v 6 यीशुये तिसजो गलाया, “हऊँ इ हाया सै जे लोकां जो अपणे पिता ले लेई जां, हऊँ तिन्हांजो तिसरे बारे च सच्चाई दस्सां, कने हऊँ इ तिन्हांजो अनन्त जीवन देआं, कोई बी मेरे बगैर पिता लौ नीं जाई सकदा।
\v 7 जे तुहें सच्चीजो जाणया हुन्दा भई हऊँ कुण आ तां तुहें मेरे पिता जो बी जाणीगरे हुन्दे, हुण तुहें तिस्सो जाणाँ ये, कने तुहें तिस्सो देखीरा बी आ।”
\p
\v 8 फिलिप्पुसे तिस्सो गलाया, “हे प्रभु, अहांजो पिता परमेशरा रे दर्शण कराई दे तां अहांजो सन्तोख हुई जाणाँ।”
\p
\v 9 यीशुये तिस्सो गलाया, “फिलिप्पुस, क्या हऊँ तुहांजो सौगी लम्बे वगता तक नीं रया, कने तुहें मेरे बारे च हुण मनी जाणदे? तिने जे मिन्जो देखील्या तिने पिता जो देखील्या। तुहें काँह बोलां ये, भई ‘अहांजो पिता जो दस?’
\v 10 क्या तुहांजो ये विश्वास निआं भई हऊँ पिता ने सौगी आ कने पिता मेरे सौगी आ? सै जे बचन हऊँ तुहांजो बोलां सै हऊँ अपणे खा ते नीं बोलदा; पर पिता सै जे मेरे सौगी आ हर बगत अपणा काम्म करदा रैयां।
\v 11 विश्वास करा, हऊँ पिता सौगी आ कने पिता मेरे सौगी आ; निआं तां जो चमत्कार मैं कित्तिरे तिसरी बजह ते विश्वास करा।
\v 12 हऊँ तुहांजो सच-सच बोलां, जो कोई माह पर विश्वास करगा तिस सै काम्म करने, तिन्हांजे हऊँ कराँ, इन्हां कम्मां ते बी बधीने तिस बड्डे-बड्डे काम्म करने काँह्भई हऊँ पिता लौ जाय राँ।
\v 13 जो किछ तुहां मेरे नौआं ते मेरते मंगणा सै माह करी देणा, ताकि पुत्रा रे जरिये पिता री महिमा हो।
\v 14 जो किछ तुहां मेरे नौआं ते मेरते मंगणा सै माह करी देणा।
\s पवित्र आत्मा री प्रतिज्ञा
\p
\v 15 “जे तुहें मेरने प्यार कराँ ये, तां तुहां मेरयां हुक्मां जो मनणा।
\v 16 कने मांह तुहांरे खातर पिता ने प्राथना करनी, कने तिस तुहांजो इक सहायक देणा तिस जे तुहांजो सदा रैहणा,
\v 17 यनिके पवित्र आत्मा तिसजो जे संसारा रे लोक ग्रहण नीं करी सकदे, काँह्भई सै नांत इस्सो जाणाँ ये कने नांई देखी सक्कां ये; पर तुहां तिसरा पता, काँह्भई तिस सदा तुहांजो रैहणा कने तुहां च वास करना।
\v 18 मांह तुहांजो दोस्ता ते बिणा नीं छडणा; मांह येत्थी जो फेरी भीं औणा।
\v 19 थोड़े बगता ते बाद, संसारा मिन्जो नीं देखणा, पर तुहां मिन्जो देखणा, तुहां जिऊंदेयां रैहणा काँह्भई हऊँ बी जिऊंदा।
\v 20 तिस बगत ये साफ हुई जाण भई हऊँ अपणे पिता सौगी आ कने तुहें मेरे सौगी ये कने हऊँ तुहां सौगी आ; कने तिस जे मिन्जो प्यार करना पिता बी तिस्सो प्यार करना।
\v 21 तिस जे मेरा हुक्म मनणा, कने तिन्हांरा पालन करना, तिस सचमुच मेरने प्यार करना; सै जे मेरने प्यार कराँ तिसने मेरे पिता प्यार करना मांह बी तिसने प्यार करना कने अप्पूँजो तिसरे सामणे परगट करना।”
\p
\v 22 यहूदा सै जे इस्करियोति नीं था तिसने बोलणे लगया, “ये कियां हुई सक्कां भई तू अहांजो साफ-साफ दिसणा कने संसारा रे लोका जो नीं दिसणा?”
\p
\v 23 यीशुये तिस्सो जबाब दित्या, “तिसजे मेरने प्यार करना, तिस मेरी शिक्षां जो मनणा; कने तिसने जे मेरा पिता प्यार करगा, कने अहां तिसले औणा कने तिसने सौगी रैया करना।
\v 24 सै जे मेरने प्यार नीं करदा सै मेरिया शिक्षा जो नीं मनदा; तिस बचना जो जे तुहें सुणा यें सै मेरा बचन निआं पर पिता रा, तिने जे मिन्जो भेजीरा।
\p
\v 25 “तदुआं तका जे हऊँ तुहांजो सौगी आ तदुआं तका इ मांह तुहांजो ये गल्लां करनियां।
\v 26 पर सहायक, यनि पवित्र आत्मा, तिस्सो जे पिता मेरे नौआं ते भेजणा, तिस सब गल्लां तुहांजो सखाणियां कने जो किछ मैं तुहांजो गलाया सै सब गल्लां याद कराणियां।
\v 27 हऊँ तुहांजो शान्ति देआं, तेढ़ी नीं, तिस तरिके री जे संसार देआं; पर हऊँ तुहांजो अपणी शान्ति देआं तिसते जे तुहांरा मन नांत घबराओ कने न डरो।
\p
\v 28 “तुहें मिन्जो बोलदे, सुणयां रायें भई, ‘हऊँ जाया राँ, कने तुहां ला फेरी बी औणा,’ जे तुहें मेरने प्यार कित्या हुंदा तां तुहें खुश हुंदे काँह्भई हऊँ पिता लौ जाया राँ, काँह्भई पिता मेरते महान आ।
\v 29 ये सब गल्लां हुणे ते पैहले इ मैं तुहां दस्सीत्या काँह्भई ताहली जे ये गल्लां पूरियां हुणे लगो तां तुहां मांह पर विश्वास करना।
\v 30 कने जादा हऊँ तुहांजो ये गल्लां नीं करी सकदा काँह्भई इस संसारा पर राज करने औणे औल़ा शैतान; माह पर तिसरा कोई अधिकार नींआ।
\v 31 ये गल्लां इस खातर पूरियां हुणियां भई संसारा जो पता लगी जाओ भई हऊँ पिता ने प्यार कराँ। पिता तेढ़ा जे हुक्म मिन्जो दितिरा, हऊँ तेढ़ा ही कराँ। हुण उट्ठा कने येत्थीते चला।”
\c 15
\s यीशु अंगूरां री सच्ची बेल
\p
\v 1 यीशुये गलाया, “हऊँ अँगूरा रिया बेली साई आ; कने मेरा पिता तिसरा माली आ।
\v 2 सै जे डाल़ी मेरे च हई कने फल़ नीं ल्यान्दी, तिस्सो सै बढी देआं। कने सै डालियां जे फल़ देईयां, तिन्हांजो सै छांगी देआं भई सै होर बौहत फल़ ल्याओ।
\v 3 तुहां लोकां जो सै जे उपदेश मैं दित्तिरा, तिसरिया वजह ते तुहें पैहले तेई सुच्चे हुईगरे।
\v 4 मेरे सौगी जुड़ीरे रौआ कने मांह तुहां सौगी रैहणा। जिस तरीके ने इक डाल़ी फल़ नीं देई सकदी, तदुआं तक जे सै बेली ने जुड़ी नीं जान्दी, इयां इ जे तुहें मांह च नींये, तां किछ अच्छा नीं करी सकदे।
\v 5 सै बेल हऊँ इ कने तुहें तिसरियां डाल़ियां इ। सै जे मांह च बणीरा रैआं, कने हऊँ तिसच, तां सै बौहत फल़वन्त हुआं, काँह्भई मेरते बिणा तुहें किछ नीं करी सकदे।
\v 6 जे कोई मांहने जुड़ीरा नीं रैंहदा तां सै टुटी रिया डालिया साई सटी दित्या जां कने सै सुकी जां। फेरी तिन्हां डालियां जो कट्ठयां करीने अग्गी च पाईने फुकी दें।
\v 7 जे तुहें मेरेने जुड़ीरे रौ कने मेरे उपदेशा रे मुतावक चलदे रौ, तां जो किछ तुहें चाँह यें मंगा, सै तुहांजो मिली जाणा।
\v 8 इसते मेरे पिता री बौहत बडयाई हुआं इ भई तुहें मेरे चेले बणीने बौहत फल़ पैदा करने औले हुईजो।
\v 9 तियां जे मेरे पिता परमेशरे मेरने प्यार कित्या, तियां इ मैं बी तुहांजो प्यार कित्या। मेरे प्यारा च बणीरे रौआ।
\v 10 जे तुहें मेरयां हुक्मां जो मनगे तां तुहां मेरे प्यारा च बणीरे रैहणा। तियां जे हऊँ पिता परमेशरा रे हुक्मां रा पालन करीने तिसरे प्यारा च बणीरा रैआं।
\v 11 मैं तुहांजो ये गल्लां इस खातर बोलियां भई मेरा आनन्द तुहां च बणीरा रौ कने तुहांरा आनन्द उमड़दा रौ।
\p
\v 12 “मेरा हुक्म येआ भई तुहें अप्पूँ चियें प्यार रखा, इयां इ तियां जे मैं तुहांजो प्यार कित्या।
\v 13 बडे ते बडा प्यार येआ भई कोई माहणु अपणे दोस्तां खातर अपणी जान बी दई दो, येढ़ा प्यार करना किसी बी माहणुये रे बशा रा काम्म निआं।
\v 14 जे तुहें मेरिया दस्सी रिया गल्ला पर चलां ये सै जे हऊँ बोलां, तां तुहें मेरे सच्चे दोस्त बणी जांये।
\v 15 हूणा ते बाद हऊँ तुहांजो दास नीं बोलदा; काँह्भई दास नीं जाणदा भई तिन्हांरा मालक क्या-क्या करया राँ, पर हऊँ तुहांजो दोस्त बोलां, काँह्भई मैं तुहांजो सारियां गल्लां बातां दस्सी रियां, सै जे मैं अपणे पिता ते सुणी रियां।
\v 16 तुहें मिन्जो नीं चुणया, पर मैं तुहांजो अपणे खातर चुणीरा; कने नियुक्त कित्तिरा भई तुहें जाओ कने कामयाब हुईने औआ, हऊँ चांह भई तुहांरी कमयाबी बणीरी रौ, काँह्भई ताहलूं जे तुहें पिता ते मेरे चेले हुणे रे नाते जो किछ मंग्गो, तां सै तुहांजो मिली जाओ।
\v 17 इन्हां गल्लां रा हुक्म हऊँ तुहांजो इस खातर दस्यारां भई तुहें इक्की दुजे ने प्यार रखा।
\s संसारा रा बैर
\p
\v 18 “जे ये संसार रे लोक तुहांजो बैर रखां ये तां याद रखा भई तिन्हें तुहांते पैहले मेरने बैर रखया।
\v 19 जे तुहें इस संसारा रे लोकां साई हुंदे, तां संसारा रे लोक तुहांजो अप्पूँ साई प्यार करदे, पर तुहें संसारा रे नींये पर मैं तुहांजो संसारा चते चुणील्या; इस खातर संसार तुहांजो बैर कराँ।
\v 20 मेरी गलाई रियां गल्लां जो याद रखा भई ‘इक दास अपणे मालका ते बडा निआं।’ इस खातर जे तिन्हें मिन्जो सताया तां तिन्हां तुहांजो बी सताणा; जे तिन्हें मेरा उपदेश मन्नया, तां तिन्हां तुहांरियां गल्लां बी मनणियां।
\v 21 मेरा चेला हुणे रिया वजह ते लोकां तुहांजो ये सब किछ करना, काँह्भई सै नीं जाणदे भई मिन्जो किने भेज्जिरा।
\v 22 जे हऊँ नीं औन्दा कने तिन्हांने गल्लां नीं करदा, तां तिन्हां चते किसी बी पापी नीं हूणा था। पर हुण अपणे पापां खातर तिन्हाले कोई बी बहान्ना निआं।
\v 23 सै जे मेरने बैर रखां, सै पिता ने बी बैर रखां।
\v 24 जे हऊँ तिन्हां बिच सै चमत्कार नीं करदा सै जे किन्हिये बी नीं कित्ते, तां सै पापां रे दोषी नीं हुंदे; पर हुण तंजे तिन्हें सब किछ देखीने बी मेरने कने मेरे पिता ने बैर रखया।
\v 25 पर ये इस खातर हुआ भई सै वचन पूरा ओ सै जे तिन्हां रिया व्यवस्था च लिखिरा, ‘तिन्हें बगैर किसी कारणा ते मेरने बैर रखया।’
\v 26 पर तिस बगत जे सहायक औणा, ये सै पवित्र आत्मा सै जे पिता परमेशरा रिया तरफा ते औआं कने सै जे सच्च आ तिस्सो प्रगट करां। ताहली जे तिस औणा, तां तिस तुहांजो मेरे बारे च दसणा।
\v 27 कने तुहांजो बी मेरे बारे च दुज्यां जो दसणा चाहिन्दा काँह्भई तुहें शुरु ते ही मेरने सौगी रै।
\c 16
\p
\v 1 “हऊँ तुहांजो ये गल्लां इस खातर बोलां भई तुहांरा विश्वास नीं डगमगाओ।
\v 2 तिन्हां तुहांजो यहूदी सभा घराँ चते कडी देणा : सचमुच इ सै बगत आया रां ताहली जे तुहां चते किसी जो बी मारीने तिन्हां येई सोचणा, भई सै परमेशरा री ही इच्छा पूरी करया रायें।
\v 3 सै इन्हां गल्लां कने कम्मां जो इस खातर कराँ ये, काँह्भई सै नांत पिता परमेशरा जो जाणाँ ये कने नांई मिन्जो जाणाँ ये।
\v 4 हऊँ तुहांजो ये गल्लां इस खातर दस्यारां भई ताहली जे सै बगत औणा, तां जो किछ मैं इन्हां लोकां रे बारे च पैहले ते बोलीरा सै तुहांजो याद औणा।
\s पवित्र आत्मा रे काम्म
\p “शुरु ची मैं तुहांजो ये गल्लां नीं गलाईयां काँह्भई हऊँ तुहांजो सौगी था।
\v 5 हुण हऊँ अपणे भेजणे औल़े परमेशरा ले जाया राँ; हुण तुहां चते कोई बी मेरते ये नीं पुछी सकदा, भई हऊँ कितो जाईराँ?
\v 6 तुहें इस खातर दुखी ये काँह्भई मैं तुहांजो ये गल्लां दस्सी तियां।
\v 7 जो किछ हऊँ बोल्या राँ सै सच्च आ: मेरा जाणा तुहांरे भले रे खातर आ: जे हऊँ तुहांते दूर नीं जांगा, तां पवित्र आत्मा सै जे तुहांरा मददगार आ तुहांले नीं औणा; पर जे हऊँ जांगा, तां मांह तिस्सो तुहांलौ भेजी देणा।
\v 8 कने ताहली जे तिस औणा, तां पाप, धार्मिकता कने न्याय रे बारे च संसारा रे सब्बी लोकां जो सचेत करी देणा।
\v 9 पापा रे बारे च इस खातर भई सै माह पर विश्वास नीं रखदे;
\v 10 धार्मिकता रे बारे च इस खातर काँह्भई हुण हऊँ परमेशर पिता लौ जाईराँ कने तुहां मिन्जो नीं देखणा।
\v 11 न्याय रे बारे च इस खातर काँह्भई तिस लोकां जो इसा सच्चाईया रे बारे च दसणा भई परमेशरा तियां जे इस संसारा पर राज करने औल़े शैतान्ना जो सजा देणी, तियां इ परमेशरा लोकां जो तिन्हांरे पापां रे खातर सजा देणी।
\p
\v 12 “हऊँ तुहांजो होर बी बौहत सारियां गल्लां दसणा चांह, पर हल्तियें तुहें इन्हां सारियां गल्लां जो समझी नीं सकदे।
\v 13 पर ताहली जे सच्चाईया रा आत्मा औआं, तिस परमेशरा री हरेक सच्चाईया च तुहांरी अगुवाई करनी तिसरी जे तुहांजो जाणने री जरूरत इ, काँह्भई तिस अपणिया तरफा ते किछ नीं बोलणा, पर जो गल्लां सै परमेशरा ते सुणां तिस तुहांजो दसणियां, इस खातर तिस तुहांजो हुणे औल़ियां गल्लां हुणे ते पैहले दसणियां।
\v 14 हऊँ कुण आ ये बोलीने कने जो किछ मैं कित्या तिस्सो तुहांजो दसणे रे जरिये पवित्र आत्मे मेरी महिमा करनी; कने जो किछ तिने माहते सुणया, सै तुहांजो समझाणा।
\v 15 जो किछ पिता रा सै मेरा इ हया; इस खातर मैं बोल्या, भई पवित्र आत्मे सैई दसणा सै जे मैं सुणया।
\s दुख सुखा च बदली जाणा
\p
\v 16 “थोड़े बगता तक तुहां मिन्जो नीं देखणा, कने तिसते बाद, थोड़े बगता बाद तुहां मिन्जो फेरी देखणे लगणा।”
\v 17 तां तिसरे चेले अप्पूँ चियें गलाणे लगे, “ये क्या? सै जे अहांजो दस्यारां, थोड़े बगता तक तुहां मिन्जो नीं देखी सकणा; कने दवारा, थोड़े बगता बाद तुहां मिन्जो फेरी देखणे लगी जाणा, कने ये बी भई हऊँ पिता लौ जाया राँ?”
\v 18 फेरी सै बोलणे लगे, सै ये क्या गलाया राँ भई थोड़े बगता बाद? तिसरी बोल्ली री गल्लां अहांजो समझा नीं आया र दियां।
\v 19 यीशु समझी गया भई सै मेरियां गल्लां रा मतलब पुछणा चांये, इस खातर तिने तिन्हांजो गलाया, “हऊँ तुहांजो ये जे गलाया राँ, क्या इस पर वचार करया रायें, ‘थोड़े बगता तक तुहें मिन्जो नीं देखी सकगे, कने, थोड़े बगता बाद तुहां मिन्जो फेरी देखणे लगणा?’
\v 20 हऊँ तुहांजो सच-सच गलाया राँ, मेरे मरने ते बाद तुहां रोणा कने दुखी हूणा, पर इस संसारा रे लोकां खुशियां मनाणियां। तुहांजो दुख हूणा पर ताहली जे तुहां मिन्जो जिऊंदा देखणा तिस वगत तुहांरा दुख खुशिया च बदली जाणा।
\v 21 ताहली जे जनाना बच्चा जणने लगां इ, तां तिसाजो बौहत पीड़ हुआं इ, काँह्भई तिसारी दर्दां लगणे री घड़ी आई गरी हुआं इ, पर ताहली जे सै तिस बच्चे जो जणी देईं, कने तिसाते संसारा च इक माहणुये रे औणे री खुशिया च सै इतणी खुश हुई जाईं भई सै सारियां पीड़ा जो भुल्ली जाईं।
\v 22 ठीक इयां इ हुण तुहांजो बी दुख हुणा: पर मांह तुहांजो फेरी मिलणा, कने तुहांरे दिल खुशियां ने भरी जाणे, कने तुहांजो तिसा खुशिया जो मनाणे ते कोई बी रोकी नीं सकदा।
\v 23 तिस वगत ताहली जे तुहां मिन्जो भीं देखणा तुहां मेरते कोई स्वाल नीं पुछणे। हऊँ तुहांजो सच-सच बोलां, भई जो किछ तुहां पिता ते मेरा चेला हुणे रे नाते मंगणा, तिस्सो सै सब किछ मिली जाणा।
\v 24 हूणा तक तुहें मेरा चेला हुणे रे नाते किछ नीं मंगया : परमेशरा ते मंगगे तां पांगे ताकि तुहांरी मौज पूरी हुईजो।
\s संसारा पर जय
\p
\v 25 “ये सब गल्लां मैं तुहांजो कहाणिया रे जरिये दस्सियां : पर सै बगत आयाराँ ताहली जे माह उदाहरणा च तुहांजो किछ मनी गलाणा, पर पिता परमेशरा रे बारे च सारियां गल्लां साफ-साफ दसणियां।
\v 26 तिस वगत ताहली जे तुहां मेरा चेला हुणे रे नाते खुद मेरे पिता ते मंगणा: तिस बगत माह तुहांजो ये नीं बोलणा भई हऊँ तुहांरे खातर पिता ने प्राथना करगा।
\v 27 मेरा पिता परमेशर तुहांजो बौहत प्यार कराँ, काँह्भई तुहें मेरने बौहत प्यार कित्या, कने ये बी विश्वास कराँ ये भई हऊँ पिता रिया तरफा ते आईरा।
\v 28 हऊँ पिता परमेशरा ते प्रगट हुईने इस संसारा च आया; हुण फेरी भीं, हऊँ इस संसारा जो छड्डिने पिता परमेशरा लौ जाईराँ।”
\p
\v 29 तिसरयां चेलयां गलाया, “देख तू हुण बगैर कहाणियां ते साफ-साफ गलाया राँ।
\v 30 हुण अहें समझीगे भई तू सब किछ जाणाँ, हुण किसी जो बी तेरते किछ बी पुछणे री जरूरत नीं, काँह्भई इसते अहांजो ये विश्वास हुईग्या भई तू परमेशरा रिया तरफा ते आईरा।”
\p
\v 31 यीशुये तिन्हांजो जबाब दित्या, “क्या तुहांजो हुण विश्वास हुईग्या?
\v 32 सुणो, सै बगत आया रां, पर आईग्या, ताहलूं जे तुहां सब्बीं लग-लग हुई जाणा, मिन्जो कल्हे जो छड्डिने, अपणे-अपणे घराँ जो चली जाणा। फेरी भीं हऊँ कल्हा निआं, काँह्भई मेरा पिता मेरने सौगी आ।
\v 33 मैं तुहांजो ये सब गल्लां इस खातर बोलियां भई तुहांजो मेरते शान्ति मिलो। संसार तुहांजो दुख देआं, हिम्मत रखा! मैं संसारा जो जित्तिल्या।”
\c 17
\s यीशुये री खास याजकीय प्राथना अपणे खातर
\p
\v 1 यीशु अपणे चेलयां ने ये गल्लां बोलणे ते बाद, स्वर्गा खौ देखीने गलाणे लगया, “मेरे पिता सै वगत आईगरा अपणे पुत्रा री महिमा कर, इस खातर भई पुत्रा रे जरिये तेरी महिमा हो।
\v 2 तैं मिन्जो सारयां लोकां पर अधिकार दित्तिरा, भई हऊँ तिन्हां सब्बीं जो अनन्त जीवन देऊं।
\v 3 कने अनन्त जीवन येआ, भई लोक तिस इकलौते सच्चे परमेशरा जो पैहचाणो, कने सै मिन्जो यनि यीशु मसीह जो बी पैहचाणो, तिस्सो जे तिने भेज्जीरा।
\v 4 सै जे काम्म तैं मिन्जो करने जो दित्तिरे थे, तिन्हां सब्बीं जो पूरा करीने, संसारा च मैं तेरी महिमा कित्ती।
\v 5 हुण तू, हे पिता अपणिया उपस्थितिया च मिन्जो तिसा महिमा ते महिमामय कर, सै महिमा जे मेरी संसारा रिया सृष्टिया ते पैहले तुहां सौगी थी।
\s अपणे चेलयां खातर
\p
\v 6 “तैं तिन्हां लोकां जो जे संसारा चते चुणीने मिन्जो दित्या, तिन्हांजो मैं तेरे बारे च दस्या। सै सारे तेरे थे पर तैं सै लोक मिन्जो देईते, कने तिन्हें तेरे उपदेशा रा पालन कित्या।
\v 7 हुण सै जाणाँ ये भई सारियां चिज़ां सै जे तैं मिन्जो दित्ति रियां, सै तेरते इ आई रियां।
\v 8 काँह्भई मैं तिन्हांजो सैई सन्देश दित्या सै जे तुहें मिन्जो दित्तिरा था, कने सै तिस्सो ग्रहण करीने सच्चीजो ये जाणीगे भई हऊँ तेरे लाते आईरा। कने तिन्हें ये विश्वास कित्या भई तैंई मिन्जो भेज्जिरा।
\v 9 हऊँ तिन्हांरे खातर प्राथना करया राँ। हऊँ संसारा रे खातर नीं, पर तिन्हांरे खातर प्राथना करया राँ, सै जे तैं मिन्जो सौंपीरे, काँह्भई सै तेरे।
\v 10 सै जे किछ मेरा, सै तेरा कने सै जे तेरा सै मेरा। हऊँ तिन्हां च महिमामय हुया।
\v 11 हुण मांह इस संसारा च नीं रैहणा, पर सै संसारा ची रैहणे, कने पवित्र पिता, हऊँ तेरे लौ आया रां, तू अपणिया सामर्था ने तिन्हांरी हिफाजत कर, तिसते जे सै इक हुईजो तियां जे अहें इक ये।
\v 12 तदुआं तक जे हऊँ तिन्हांने सौगी रैया, तेरे तिस नौआं रिया सामर्था ते सै जे तैं मिन्जो दित्तिरी, मैं तिन्हांरी हिफाजत किति, कने तिन्हेंजे अपणे खातर भटकणा हि चुणया तिन्हांजो छड्डीने तिन्हां च कोई बी नाश नीं हुआ, ताकि पवित्रशास्त्रा च जो किछ लिखिरा सै सच्च ओ।
\v 13 पर हुण हऊँ तेरले आया रां। ये गल्लां हऊँ संसारा च हुंदे हुए गलाया राँ, भई सै मेरे आनन्दा ने पूरे भरी जो।
\v 14 मैं तेरा सन्देश तिन्हांजो दस्या, पर संसारा रे लोकें तिन्हांते नफरत कित्ती, काँह्भई सै संसारा रे नींये, तियां जे हऊँ संसारा रा निआं।
\v 15 हऊँ ये प्राथना नीं करदा भई तू तिन्हांजो संसारा ते कड्डी दे, पर ये प्राथना करया राँ, भई तू शैतान्ना ते तिन्हांरी हिफाजत कर।
\v 16 सै संसारा रे नींये, इयां इ तियां जे हऊँ संसारा रा निआं।
\v 17 तू सच्चाईया ते तिन्हांजो पवित्र कर\f + \fr 17:17 \fq पवित्र कर \ft या अपणे खातर लग कर\f*। तेरा वचन सच्चा।
\v 18 तियां जे तैं मिन्जो इस संसारा च भेज्या, तियां इ मैं बी तिन्हांजो इस संसारा च भेज्जीरा।
\v 19 इसरे फायदे खातर हऊँ अप्पूँजो तिन्हांरे खातर समर्पित कराँ, ताकि सै बी सच्चाईया रे जरिये समर्पित हुई जाओ।
\s सारे विश्वासियां खातर
\p
\v 20 “हऊँ सिर्फ इन्हां इ चेलयां रे खातर प्राथना नीं करया राँ, पर तिन्हां खातर बी सै जे तिन्हांरा सन्देश सुणीने माह पर विश्वास करगे।
\v 21 ताकि सै सब इक हुई जाओ; हे पिता परमेशर, तियां जे तू मांह चा कने हऊँ तेरे चा; तियां इ सै बी अहां च इक ओ ताकि तिसते जे संसारा रे लोक ये विश्वास करो भई मिन्जो भेजणे औल़ा तूई आ।
\v 22 तैं मिन्जो सै जे महिमा दित्ति, सै मैं तिन्हांजो दईती, भई तियां जे अहें इक ये, तियां इ सै बी इक हुईजो।
\v 23 मांह तिन्हां च रैहणा कने तू मांह च, भई सै पूरे तरीके ने इक हुईजो, तिसते जे संसारा जो ये पता लगी जो, भई मिन्जो तैंइ भेज्या, कने तुहें तिन्हांने बी तेढ़ा इ प्यार कित्या, तेढ़ा जे तैं माहने कित्या।”
\p
\v 24 “हे पिता! सै लोक जे तैं मिन्जो दित्तिरे, मेरी ये इच्छा इ भई तित्थी जे हऊँ आ तित्थी सै बी रौ, काँह्भई सै मेरिया तिसा महिमा जो देक्खी सक्को सै जे तैं मिन्जो दित्ति। काँह्भई संसारा रिया सृष्टिया ते पैहले तू मिन्जो प्यार कराँ था।
\p
\v 25 “हे धर्मी पिता, संसारा रे लोकें तिज्जो नीं जाणया, पर हऊँ तिज्जो जाणाँ, कने ये चेले बी जाणाँ ये भई तैं मिन्जो भेज्जिरा;
\v 26 मैं तिन्हांजो दस्या भई तू कुण आ, कने मांह लगातार दसदे रैहणा, ताकि जिस तरिके ने तैं मेरने प्यार कित्या, तियां इ सै दुज्यां जो प्यार करी सक्को, कने हऊँ बी तिन्हांच बणीरा रऊँ।”
\c 18
\s बगीचे च यीशुये रा पकड़वाया जाणा
\r (मत्ती 26:47-56; मरकुस 14:43-50; लूका 22:47-53)
\p
\v 1 ताहली जे यीशुये प्राथना खत्म कित्ती, तां सै अपणे चेलयां सौगी किद्रोन नाले रे पार तित्थी जे इक बागीचा था तिसच गए।
\v 2 धोखा देणे औल़ा यहूदा बी, तिसा जगह जो जाणाँ था, काँह्भई यीशु तिसा जगह जो अपणे चेलयां समेत जान्दा औन्दा रैयां था।
\v 3 तांई यहूदा, अपणे सौगी रोमी सेना रे हथियारा औल़े माहणुआं, कने मुखियायाजकें कने फरीसियां रे भेजीरे सपाईयां जो मशालां कने हथियाराँ समेत लईने, तित्थी आईग्या।
\v 4 फेरी यीशु तिन्हां सारियां गल्लां जो सै जे तिस सौगी हुणे औल़ियां थिआं जाणीने अग्गे बधया कने सिपाईयां ते पुच्छणे लगया, “तुहें किस्सो टोले रायें?”
\v 5 तिन्हें यीशुये जो जवाब दित्या, नासरत नगरा रे यीशुये जो। यीशुये तिन्हांजो गलाया, “सै हऊँ आ।” तित्थी यहूदा खढ़िरा था, तिने जे तिस्सो धोखा दित्या।
\v 6 ताहली जे यीशुये बोल्या, भई “सै हऊँ इ हाया” सै पिच्छे हटिने धरतिया पर पईगे।
\v 7 यीशुये तिन्हांजो फेरी भीं पुच्छया, “तुहें किस्सो टोले रायें?” तिन्हें तिस्सो जवाब दित्या, नासरत रे यीशुये जो।
\v 8 यीशुये जवाब दित्या मैं तुहांजो गलाई चुक्कीरा, “सै हऊँ इ हाया; जे तुहें मिन्जो टोल़या रायें, तां मेरे सारयां चेलयां जो जाणे देआ।”
\v 9 ये इस इ खातर हुया, भई तिसरी पैहले री गलाई रियां गल्लां पूरी हुई सक्को, तियां जे तिने बोल्या था, “मैं तिन्हां चते, सै जे तैं मिन्जो दित्तिरे थे, किसी जो बी नीं गवाया।”
\v 10 फेरी शमौन पतरसा ले इक तलवार थी, तिने तलवार कड्डी, कने महायाजका रे दास्सा पर चलाईने तिसरा खब्बा कान्न बडीने तिस्सो घायल करित्या। तिस दास्सा रा नौं मलखुस था।
\v 11 तां यीशुये पतरसा जो गलाया, “अपणिया तलवारा जो मयाना च रख: क्या हऊँ पीड़ा जो नीं सऊँ सै जे पिता परमेशरे मिन्जो दित्तिरी?”
\s हन्ना रे सामणे यीशु
\p
\v 12 फेरी रोमी टुकड़िया रे सिपाईयें कने तिन्हांरे सुबेदारें कने यहूदियां रे मन्दरा रे पैहरा देणे औल़यां यीशुये जो कैद करील्या।
\v 13 कने तिस्सो बन्हीने पैहले हन्ना लौ लईगे, सै जे तिस साल्ला रे महायाजक कैफा रा ससुर था
\v 14 कैफा सै माहणु था तिने जे यहूदी अगुवेयां जो सलाह दित्ति थी भई सब्बीं लोकां रे बजाय इक्की रा मरना ठीक आ।
\s पतरसा रा इन्कार
\r (मत्ती 26:69,70; मरकुस 14:66-68; लूका 22:55-57)
\p
\v 15 शमौन पतरस कने इक होर चेला यीशुये रे पिच्छे आईगे। महायाजक इस चेले जो पछयाणां था इस खातर सै यीशुये सौगी महायाजका रे अंगणा तक आईग्या।
\v 16 पर पतरस दरवाजे बाहर इ रुकिग्या। फेरी महायाजका जो जाणने औल़ा दुज्जा चेला बाहर गया, कने दवारा पर पैहरा देणे औल़िया दासिया ने गलाई ने, पतरसा जो अन्दरौ ली अन्दया।
\v 17 तां दवारा पर पैहरा देणे औल़ी तिसे दासिये पतरसा जो गलाया, मिन्जो लगाँ भई तू बी यीशुये रा इक चेला? पतरसे जबाब दित्या, नां हऊँ निआं।
\v 18 ठण्ड बौहत हुणे रिया वजह ते दास कने मन्दरा रे पैहरेदार आग्ग बाल़ी कने खड़ीने आग्ग सेकया राँ थे, पतरस बी तिन्हाने खड़ीने आग्ग सेकया राँ था।
\s महांयाजका रे जरिये यीशुये री पूछताछ
\r (मत्ती 26:59-66; मरकुस 14:55-64; लूका 22:66-71)
\p
\v 19 फेरी महायाजके यीशुये ते तिसरे चेलयां कने तिसरिया शिक्षा रे बारे च पुच्छया।
\v 20 यीशुये जबाब दित्या, “मैं सदा लोकां च रईने सारयां ने खुल्लेआम गल्ल-बात किति; मैं यहूदी सभा घराँ कने मन्दरा च तित्थी जे सारे लोक कट्ठे हुआं ये, सदा उपदेश दित्या। मैं कदीं बी लुखी-छिपिने किछ नीं गलाया।
\v 21 फेरी तू मेरते काँह ये स्वाल पुच्छया राँ? तिन्हांते पुछ, मैं क्या-क्या गलाया, तिन्हें जे मिन्जो सुणया। मैं जो किछ गलाया, मेरे सुणने औल़े ही दस्सी सक्कां ये।”
\v 22 तंजे तिने येढ़ा गलाया तां मन्दरा रे पैहरेदारे सै जे तित्थी खढ़िरा था, यीशुये जो इक थप्पड़ मारया, कने गलाया तैं महायाजका जो ईंयाँ जबाब देणे री हिम्मत कियां किति।
\v 23 यीशुये तिस्सो जबाब दित्या, “जे हऊँ बुरा गलाया राँ तां तू साबित कर कने दस भई इसच बुरा क्या था, कने जे मैं ठीक गलाया तां तू मिन्जो काँह मारया राँ।”
\v 24 फेरी हन्ने यीशुये जो बझीरे जोई महायाजक कैफा लौ भेजित्या।
\s पतरसा रा भीं ते इन्कार करना
\r (मत्ती 26:71-75; मरकुस 14:69-72; लूका 22:58-62)
\p
\v 25 ताहली जे शमौन पतरस खढ़ी ने आग्ग सेक्या राँ था, तां तिन्हें तिस्सो पुच्छया, क्या तू तिसरा चेला? तिने नां दित्ति, कने गलाया “हऊँ निआं।”
\v 26 महायाजका रा इक सेवक सै जे तिस दास्सा रा रिशतेदार था, तिसरा जे पतरसे कान्न बढया था, पुच्छया दस्स, “क्या मैं तिज्जो यीशुये सौगी बगीचे च नीं देख्या था?”
\v 27 तां फेरी भीं पतरसे नां दईती। कने ताहलूं इ कुकड़े झांग दईती।
\s पिलातुस रे सामणे यीशु
\r (मत्ती 17:1,2,11-14; मरकुस 15:1-5; लूका 23:1-5)
\p
\v 28 फेरी सै सवेरे रे बगत यीशुये जो कैफा रे घरा ते रोम रे राजपाल पिलातुस ले मैहला जो लईगे, पर यहूदी लोकां चते कोई बी राजपाला रे मैहला च जान्दा, तां सै अपवित्र हुई जान्दा कने तिस्सो फसह री रोटी खाणे री अनुमति नीं मिलदी।
\v 29 इस खातर राजपाल पिलातुस बाहर आईने तिन्हांने मिलया कने बोल्या, “इस माहणुये रा क्या दोष आ?”
\v 30 तिन्हें जबाब दित्या, “जे ये अपराधी नीं हुंदा, तां अहें इस्सो तेरे हवाले नीं करदे।”
\v 31 पिलातुसे तिन्हांजो गलाया, “तुहें लोक इसजो लईजो कने अपणिया व्यवस्था रे मुतावक इसरा न्याय करा।” यहूदी अगुवेयां तिस्सो जबाब दित्या, “अहांले किसी जो मारने रा कोई अधिकार नींआ।”
\v 32 ये इस खातर हुआ भई यीशुये री ये बोल्ली रियां गल्लां सच्च साबित हुईजो तिन्हांरे जरिये जे तिने संकेत दित्या था भई तिसरी मौत किस तरीके री हुणी।
\p
\v 33 फेरी पिलातुस राजपाल्ला रे मैहला च वापस चलिग्या कने यीशुये जो मैहला रे अन्दर सद्दीने तिसते पुच्छया, क्या तू यहूदियां रा राजा?
\v 34 यीशुये जबाब दित्या, “क्या तुहें ये गल्ल अपणिया तरफा ते पुच्छया रांये, या किसी होरी तुहांते मेरे बारे च ये बोल्या?”
\v 35 पिलातुसे गलाया, तू जाणां भई हऊँ यहूदी नींआ, तैं येढ़ा क्या कित्तिरा भई तेरे लोकें कने मुखियायाजकें तिज्जो मेरे हवाले करित्या?
\v 36 यीशुये जबाब दित्या, “मेरा राज इसा धरतिया रा निआं। जे मेरा राज इसा धरतिया रा हुंदा, तां मेरे चेले मिन्जो यहूदियां ते बचाणे खातर लड़ाई करदे, पर हुण मेरा राज इत्थी रा निआं।”
\v 37 पिलातुसे तिस्सो गलाया, तां क्या तू राजा? यीशुये जबाब दित्या, “तू बोलां भई हऊँ राजा। हऊँ इस खातर पैदा हुईने संसारा च आया भई सच्चाईया रे बारे च सखाई सक्कूँ। सै माहणु जे सच्चाईया ने प्यार रक्खां ये सै मेरा बचन सुणां ये।”
\v 38 पिलातुसे तिस्सो पुच्छया, सच्च क्या?
\s मौती रिया सजा रा हुक्म
\r (मत्ती 27:15-31; मरकुस 15:6-20; लूका 23:13-25)
\p कने ये बोलीने, पिलातुस बाहर आईने यहूदी अगुवेयां ले गया, कने तिन्हांने बोल्या हऊँ तिसच कोई खोट नीं कड्डी सक्कया।
\v 39 पर तुहांरी ये रीति भई फसह रे त्योहारा पर हऊँ तुहां खातर किसी कैदिये जो छड्डी सक्कां। तां तुहें क्या चाँये भई हऊँ तुहां खातर इस यहूदियां रे राजे जो छड्डी दूँ।
\v 40 तां सै फेरी भीं जोरा-जोरा ने रौल़ा पाणे लगे, इस्सो नीं पर बरअब्बा जो छड्डी दे। बरअब्बा खुंखार मुजरिम था।
\c 19
\p
\v 1 फेरी पिलातुसे सिपाईयां जो हुक्म दित्या भई यीशुये जो लेई जो कने तिस्सो कोड़े मरा।
\v 2 फेरी सिपाईयें कण्डेयां रा मुकट बणाईने तिसरे सिरा पर रख्या कने तिस्सो जामनी रंगा रा चोल़ा पैहनाया।
\v 3 फेरी सै तिसले आईने बोलणे लगे, “यहूदियां रे राजा प्रणाम!” तिन्हें यीशुये जो थप्पड़ मारे।
\v 4 पिलातुस इक बार भीं मैहला ते बाहर आया कने लोकां ने बोल्या, देक्खा, हऊँ तिस्सो तुहां लोकां रे सामणे बाहर ल्याया रां, तिसते जे तुहें ये जाणी लो भई मिन्जो तिसच कोई खोट नीं मिल्या।
\v 5 फेरी यीशु बाहर आया, तिने सिरा पर कण्डयां रा मुकट कने जामनी रंगा रा चोल़ा पैहनीरा था, पिलातुसे लोकां ने बोल्या, “देक्खा, येआ सै माहणु।”
\v 6 मुखियायाजकें कने मंदरा रे पैहरेदारें तिस्सो देखदे इ रौल़ा पाया, कने बोल्या, “इस्सो क्रूसा पर चढ़ाओ! इस्सो क्रूसा पर चढ़ाओ!” पिलातुसे तिन्हांने बोल्या, इस्सो तुहें इ लईजो कने क्रूसा पर चढ़ाओ, हऊँ इसच कोई खोट नीं पान्दा।
\v 7 यहूदी अगुवेयां तिस्सो जबाब दित्या, “अहांरी इक व्यवस्था इ कने तिसा व्यवस्था रे मुतावक मौती रिया सजा रे लायक आ, काँह्भई ये अप्पूँजो परमेशरा रा पुत्र हुणे रा दावा करां।”
\v 8 तां जे पिलातुसे तिन्हांजो ये बोलदे सुणेया, तां सै बौहत इ जादा डरीग्या।
\v 9 तिने फेरी मैहला रे अन्दर जाईने, यीशुये ते पुच्छया, “तू किति तेआ?” पर यीशुये तिस्सो कोई जबाब नीं दित्या।
\v 10 इस पर पिलातुसे तिस्सो बोल्या, क्या तू मेरने गलाणा नीं चाहन्दा? क्या तू नीं जाणदा भई मिन्जो तिज्जो छडणे रा बी अधिकार आ कने तिज्जो क्रूसा पर चढ़ाणे रा बी अधिकार आ।
\v 11 यीशुये तिस्सो जबाब दित्या, “जे परमेशरा रिया तरफा ते तिज्जो अधिकार नीं दित्या हुन्दा; तां तेरा मांह पर कोई अधिकार नीं हुंदा; इस खातर तिने माहणुये जे मिन्जो तेरे हवाले कित्तिरा, तिसरा पाप जादा।”
\p
\v 12 ये सुणीने पिलातुस यीशुये जो छडणे री होर बी कोशिश करने लगया। यहूदी लोक चिखणे इ लगीगे, जे तैं इस्सो छडया तां तू बादशाह कैसरा रा मित्र निआं, सै जे अप्पूँजो राजा हुणे रा दावा करो, तां सै कैसरा रा बरोधी आ।
\v 13 तंजे पिलातुसे ये गल्लां सुणियां तां, यीशुये जो पत्थरा रे चबुतरे पर लईग्या तिस पर जे बैट्ठीने न्याय कित्या जां, तिस्सो जे इब्रानी भाषा च गब्बता या पत्थरा रा फर्श बोलां ये, कने सै न्याय करने आसणा पर बैठिग्या।
\v 14 ये फसह रे त्योहारा रे हफ्ते रिया त्यारिया रा दिन था। ये तकरीवन दोपैहरयां री गल्ल इ। पिलातुसे यहूदी लोकां ने बोल्या, देक्खा, ये रैया तुहांरा राजा।
\v 15 फेरी सै रड़ाये, इस्सो लेई जावा, इस्सो मारी देवा, कने इस्सो क्रूसा पर चढ़ाओ! पिलातुसे तिन्हांजो बोल्या, क्या तुहें चाँह ये भई हऊँ तुहांरे राजे जो क्रूसा पर चढ़ाऊं? इस पर मुखियायाजकें जबाब दित्या, कैसरा जो छड्डिने अहांरा कोई दुज्जा राजा निआं।
\v 16 फेरी पिलातुसे यीशुये जो क्रूसा पर चढ़ाणे खातर सपाईयां रे हवाले करित्या, कने सै तिस्सो बाहरौ लईगे;
\s क्रूसा पर चढ़ाया जाणा
\r (मत्ती 27:32-44; मरकुस 15:21-32; लूका 23:26-43)
\p
\v 17 फेरी सिपाईयें यीशुये जो अपणे कब्जे च लेआ। तिन्हें तिसरा क्रूस तिसले खुद चकाया कने तिस्सो यरूशलेम नगरा ते बाहर खोपड़ी नौआं रिया जगह पर लेईगे, तिस्सो जे इब्रानी भाषा च गुलगुता बोल्या जां।
\v 18 तित्थी तिन्हें यीशुये जो दो होरी कैदियां ने सौगी क्रूस पर चढ़ाया। इक तिसरे सज्जे कने इक तिसरे खब्बे हत्था, यीशु तिन्हांरे बिच्चा औल़े क्रूसा पर चढ़ाया।
\v 19 कने पिलातुस राजपाले दोषपत्र लिखीने क्रूसा पर लगवाया। तिसच लिखिरा था, यीशु नासरी, यहूदियां रा राजा।
\v 20 बौहत सारे यहूदी लोकें तिस दोष पत्रा जो पढ़या, काँह्भई तित्थी जे यीशुये जो क्रूसा पर लटकाया था, सै जगह यरूशलेम नगरा ते नेड़े थी, कने ये पत्र यूनानी, लतीनी कने इब्रानी भाषा च लिखिरा था।
\v 21 तां यहूदियां रे मुखियेयाजकें पिलातुस ने बोल्या, यहूदियां रा राजा नीं लिख, पर ये लिख, भई तिने बोल्या, भई “हऊँ यहूदियां रा राजा।”
\v 22 पिलातुसे तिन्हांजो जबाब दित्या, मैं सै जे लिखित्या, सै लिखित्या।
\p
\v 23 तंजे सिपाईयें यीशुये जो क्रूसा पर लटकाईत्या, तां चऊँ सिपाईयें तिसरे कपड़े अप्पूँ चियें चऊँ हिस्यां च बंडी ले। इक्की सपाईये खातर इक हिस्सा था, तिने तिसरा चोल़ा बी त्वारील्या काँह्भई सै उपरा ते थल्ले तकौ बिणा किसी सलाई देईने बुणीरा था।
\v 24 इस खातर सिपाईयें इक्की दूये ने बोल्या, भई अहां इस्सो फाड़ना निआं, पर इस पर पर्चियां पाईने तिसरा जे नौं निकलगा तिस जोई मिलणा। काँह्भई पवित्रशास्त्रा च सै जे लिख्या गईरा सै पूरा हुईजो, तिन्हें मेरे कपड़े बी अप्पूँ चियें बंडी ले, कने मेरे कुरते खातर पर्चियां पाईयां। सिपाईयें ठीक येढ़ा इ कित्या।
\p
\v 25 पर यीशुये रे क्रूसा ले तिसरी माता, कने तिसरिया माता री बैहण, क्लोपास री जनाना मरियम, कने मगदल गाँवां री मरियम बी खढ़ी रियां थिआं।
\v 26 तंजे यीशुये अपणी माता कने अपणे प्यारे चेले जो तित्थी खढ़िरे देख्या, तां अपणिया माता ने बोल्या, “माता, ये तेरा पुत्र आ।”
\v 27 फेरी तिने अपणे चेले जो बोल्या, “ये तेरी माता इ।” तिस इ बगता ते सै चेला यीशुये रिया माता जो अपणे घरें लेईग्या कने अपणे पास रक्खया।
\s यीशुये री मौत
\r (मत्ती 27:45-56; मरकुस 15:33-41; लूका 23:44-49)
\p
\v 28 इसते बाद तंजे यीशुये जो पता लगीग्या भई तिसरा सारा काम्म पूरा हुईग्या, इसी खातर बी भई पवित्रशास्त्रा री गल्ल पूरी हो तिने बोल्या, मिन्जो ध्याय लगीरी,
\v 29 तित्थी सिरके ने भरीरा इक बरतण रखीरा था। इस खातर तिन्हें सपंजा जो सिरके च डबोया, कने जूफा रे डाल़ा रा डन्डा लेईने तिस पर रक्खीने यीशुये रे मुँआं ने लाया।
\v 30 फेरी तंजे यीशुये तिसजो चखीने बोल्या भई “सब किछ पूरा हुआ।” तां तिने अपणा सिर थल्ले खौ कित्या कने प्राण छड्डीते।
\s भाले ने बिन्या जाणा
\p
\v 31 हुण ये त्यारिया रा दिन था कने अगले दिन फसह रा कने विस्राम रा दिन दोन्नों इ थे। ये यहूदी लोकां रे खातर इक खास दिन था कने सै नीं चाहन्दे थे भई इस दिन किसी रा बी शरीर क्रूसा पर लटकीरा रौ। इस खातर यहूदियें पिलातुस ने विनती कित्ती भई तिन्हांरियां लत्तां तोड़ी दित्तियां जाओ ताकि तिन्हांरी मौत छोड़ हुईजो कने तिन्हांरे शब क्रूसा परा ते थल्ले उतारे जाई सक्को।
\v 32 इस खातर सिपाई आये कने तिन्हां चते तिन्हां दुईं कैदियां रियां, लत्तां तोड़ी तियां, सै जे यीशुये सौगी क्रूसा पर चढ़ाईरे थे।
\v 33 तंजे सै यीशुये लौ आये, तां तिन्हें देख्या, भई सै पैहले इ मरीगरा था। इस खातर तिन्हें तिसरियां लतां नीं तोड़ियां।
\v 34 पर तिन्हां चते इक्की सिपाईये यीशुये रिया बखिया च अपणा भाला मारया, तिसते जे ताहलूं इ खून कने पाणी निकल़या।
\v 35 तिने माहणुये जे ये गल्लां हुन्दे हुये देखियां, तिने इ इस बारे च गवाही दित्ति, ताकि तुहें बी यीशुये पर विश्वास करी सक्को। तिसरी ये गवाही सच्ची, कने सै जाणाँ भई तिने सच्च बोल्या।
\v 36 ये इस खातर हुआ भई, पवित्रशास्त्रा च लिखिरा वचन पूरा हुई जाओ, “तिसरी कोई बी हड्डी नीं टुटणी।”
\v 37 कने इक होर गल्ल पूई हुई सै जे पवित्रशास्त्रा च लिखिरी भई, “तिस्सो तिन्हें भाले ने बिन्हया, तिन्हां इ तिसखा देखणा।”
\s यीशुये रा कब्रा च रखया जाणा
\r (मत्ती 27:57-61; मरकुस 15:42-47; लूका 23:50-56)
\p
\v 38 इसते बाद अरिमतियाह गाँवां रे यूसुफे सै जे यीशुये रा चेला था, (पर यहूदी अगुवेयां रे डरा ते इसा गल्ला जो लुकोई रक्खां था) तिने पिलातुसा ते विनती किति, भई यीशुये रिया लाशा जो तित्थी ते नेणे रा हुक्म देओ। पिलातुसे तिस्सो इजाजत दईती, कने सै तित्थी आईने तिसरिया लाशा जो लईग्या।
\v 39 निकुदेमुसे बी, तित्थी तकरीवन तेती किलो गन्धरस कने एलोवेरा मलाईने ल्या। ये सैई नीकुदेमुस था सै जे यीशुये लौ राति रे बगत आया था,
\v 40 फेरी तिन्हें यीशुये रिया लाशा जो लेआ कने यहूदियां रे दबणे रिया प्रथा रे मुतावक, तिस्सो खुशबुदार समान्ना सौगी कफ़णा च लपेटित्या।
\v 41 तिस जगह पर जे यीशुये जो क्रूसा पर चढ़ाईरा था, तिसरे नेड़े इक बाग बी था। कने तिस बागा च इक नौंईं कब्र थी, तिसच जे कदीं किसी रिया लाशा जो नीं रखीरा था।
\v 42 कने सै कब्र बौहत नेड़े थी, इस खातर तिन्हे यीशुये रिया लाशा जो तिसच रखीत्या। कने ये यहूदियां रा विस्रामा रिया त्यारिया रा दिन था,
\c 20
\s खाली कब्र
\r (मत्ती 28:1-8; मरकुस 16:1-8; लूका 24:1-12)
\p
\v 1 मगदल गाँवां री मरियम त्वारा रे दिन सबेरके जुन्ना रे अन्‍धेरे ची किछ होर जनानां ने कब्रा पर आई, कने तिन्हें पत्थरा जो कब्रा रे दरवाजे परा ते हटिरा देख्या।
\v 2 फेरी सै जनानां दौड़ीने शमौन पतरस कने दुज्जे चेले लौ गई, सै जे यीशुये रा प्यारा था, तिन्हांले आईने गलाया, सै प्रभुये रिया लाशा जो कब्रा ते निकाल़ीने लईगे; कने अहें नीं जाणदियां, भई तिस्सो किति रखी दित्या।
\v 3 फेरी पतरस कने दुज्जा चेला कब्रा खौ दौड़े।
\v 4 कने सै दोन्नों सौगी-सौगी दौड़या राँ थे, पर दुज्जा चेला पतरसा ते अग्गे दौड़ीने पैहले कब्रा पर पुज्या।
\v 5 कने झुकीने कफणा रे कपड़े पैईरे देक्खे : तां बी सै अन्दरौ नीं गया।
\v 6 तां शमौन पतरस बी सै जे तिसरे पिच्छे आयाराँ था, पुज्जीग्या, कने कब्रा रे अन्दर चलिग्या। तिने देख्या भई तित्थी कफ़णा रे कपड़े पईरे।
\v 7 कने सै कपड़ा तिसने जे तिसरा मुँह ढक्कीरा था, कफ़णा रे कपड़े ते लग, दुज्जिया जगह तैह लगीरा रखोईरा था।
\v 8 फेरी दुज्जा चेला सै जे कब्रा पर पैहले पुज्जीरा था, सै बी कब्रा च गया, कने तिने देखीने विश्वास कित्या भई यीशु मूईरयां चते जिऊंदा हुईगरा।
\v 9 सै अजें तक बी पवित्रशास्त्रा रे तिस बचना जो नीं समझी पाए थे, भई, “तिसरा मूईरयां चते जिऊंदा हूणा जरूरी था।”
\v 10 फेरी सै चेले अपणे-अपणे घरा जो चलीगे।
\s मरियम मगदलिनी जो दर्शण
\r (मत्ती 28:9,10; मरकुस 16:9-11)
\p
\v 11 मरियम रोंदी-रड़ांदी कब्रा ते बाहर खढ़ीरी थी, रोंदी-रोंदी सै कब्रा च अन्दरा खौ जुल्की।
\v 12 तित्थी जे यीशुये री लाश रखीरी थी, तिसा जगह तिसे चिट्टे कपड़े पैहनीरे, दो स्वर्गदूत देखे, इक तिसरे सरहाणे खौ कने दुज्जा तिसरे पैंदा खौ, बैठिरा था।
\v 13 तिन्हें तिसाजो पुच्छया, भैहण तू काँह रोया राईं? तिसे जबाब दित्या, सै मेरे प्रभुये रिया लाशा जो चक्की ने लई गये, कने पता मनी या भई तिन्हें तिस्सो किति रखीत्या?
\v 14 येढ़ा बोलीने सै घुम्मी कने तिसे यीशुये जो खढ़िरा देख्या, पर सै पछयाणी नीं सक्की भई सै यीशु इ हाया।
\v 15 यीशुये तिसाजो गलाया, “तू काँह रोया राईं? तू किस्सो टोल्या राईं?” ये सोची ने भई सै माली आ, तिसे यीशुये ने गलाया, जे तू यीशुये रिया लाशा जो चक्कीने लेई गरा तां मिन्जो दस्सी दे, तैं तिसजो किति रखीरा, मांह तिसा लाशी जो लई जाणा।
\v 16 यीशुये तिसाजो गलाया, मरियम, सै पिच्छे खौ घुम्मी कने तिसे इब्रानी भाषा च गलाया, “गुरू।”
\v 17 यीशुये तिसाजो गलाया, मेरयां पैराँ ने लिपटी ने मिन्जो मत रोक, काँह्भई हऊँ अजें तक पिता ले नीं गईरा, तू मेरे भाईयां लौ जा, कने तिन्हांजो दस हऊँ अपणे परम पिता कने तुहांरे परम पिता, अपणे परमेशर कने तुहांरे परमेशरा ले जाया रां।
\v 18 मगदल गाँवां री मरियमे जाईने चेलयां जो दस्या, “मैं प्रभुये जो देख्या” कने ये गल्लां यीशुये इ तिसाजो बोलियां थी।
\s चेलयां जो दिखणा
\r (मत्ती 28:16-20; मरकुस 16:14-18; लूका 24:36-49)
\p
\v 19 तिस त्वारा रे संजके बगता, सै जे हफ्ते रा पैहला दिन था, चेले यहूदी अगुवेयां रे डरा रे मारे दरवाजा बन्द करीने बैठिरे थे। तां यीशु तित्थी आईने तिन्हांरे बिच खड़ा हुईग्या, कने तिन्हांजो गलाया, “तुहांजो शान्ति मिलो।”
\v 20 ये बोल्लीने यीशुये अपणे हाथ कने बखिया रा जख्म तिन्हांजो दस्या। चेलयां तंजे प्रभुये जो देख्या, तां सै बौहत खुश हुईगे।
\v 21 यीशुये तिन्हांजो फेरी भीं गलाया तुहांजो शान्ति मिलो, तियां जे पिता परमेशरे मिन्जो संसारा च भेज्या तियां इ हऊँ बी तुहांजो संसारा च भेज्या रां।
\v 22 येढ़ा बोलीने तिने तिन्हां पर फूक मारी, कने गलाया, “पवित्र आत्मा जो ग्रहण करा।
\v 23 तिस माहणुये रे जे पाप तुहां माफ करी दणे, तिन्हांजो माफी मिली जाणी कने तिन्हांरे जे पाप तुहां माफ नीं करने, तिन्हां बगैर माफिया तेई रैणा।”
\s थोमा जो दर्शण
\p
\v 24 थोमा सै जे बारां चेलयां चते था, कने तिस्सो जे दिदुमुस (जुड़वा) बोलां थे। तंजे यीशु आया था तां तिन्हांने सौगी नीं था।
\v 25 दुज्यां चेलयां तिस्सो बोल्या भई, “अहें प्रभुये जो देख्या।” पर तिने जबाब दित्या, “तदुआं तका जे हऊँ तिसरयां हत्थां च मेखां रे सुराख नीं देक्खी लुँ, कने तिन्हां च अपणी गुट्ठी पाईने नीं देक्खी लुँ, कने बखिया पर भाले रे सुराखा जो हात्थ नीं पाई लुँ तदुआं तक मिन्जो विश्वास नीं हूणा भई यीशु मूईरयां चते जिऊंदा हुईगरा।”
\p
\v 26 अट्ठां दिनां बाद यीशुये रे चेले फेरी भीं घरा च कट्ठे हुये, कने थोमा तिन्हांने सौगी था। (दरवाजे पर ताला लगीरा था।) यीशु आया कने तिन्हां च खढ़ी गया, कने तिन्हांजो गलाया, “तुहांजो शान्ति मिलो।”
\v 27 फेरी तिने थोमा जो गलाया, आओ कने अपणी गुट्ठी मेरे हात्था च पाईने देख, कने अपणा हात्थ मेरे बखिया च पाईने देख। शक करना छड्डिने मांह पर विश्वास कर भई हऊँ जिऊंदा हुईगरा।
\v 28 थोमे जबाब दित्या, “मेरे प्रभु, हे मेरे परमेशरा!”
\v 29 यीशुये तिस्सो गलाया, “तैं मिन्जो देखीने मेरे पर विश्वास कित्या, पर सै लोक आशीषित ये तिन्हे जे मांह पर बिणा देखे विश्वास कित्या।”
\s इसा कताबा रा मकसद
\p
\v 30 यीशुये अपणयां चेलयां जो होर बी बौहत सारे अदभुत चमत्कार दस्से, सै जे इसा कताबा च नीं लिखिरे।
\v 31 पर ये सै जे लिखे गईरे, इस खातर भई तुहें विश्वास करो भई यीशु इ मसीह आ, सैई परमेशरा रा पुत्र आ। कने तिस पर विश्वास करीने अनन्त जीवन पाओ।
\c 21
\s तिबिरियास नदिया रे कण्डे चेलयां जो दिसणा
\p
\v 1 इन्हां गल्लां ते बाद तिबिरियास नदिया रे कण्डे (गलील समुद्रा रा दुज्जा नौं आ) यीशु चेलयां ले भीं ते आया। कने ये सब किछ इयां हुया भई;
\v 2 शमौन पतरस, थोमा यनि दिदुमुस (तिस्सो जे जुड़वा बोलां ये), गलील जिले रे काना गाँवां रा नतनएल, कने जब्दिये रे दोन्नों पुत्र कने यीशुये रे चेलयां चते दो होर चेले तित्थी नदिया रे कनारे पर कट्ठे थे।
\v 3 शमौन पतरसे तिन्हांजो गलाया, हऊँ मच्छियां पकड़ने जायेराँ। तिन्हें तिस्सो गलाया अहें बी तेरने सौगी चलां ये। तां सै तिसने चलीगे कने किश्तिया च बैठीने मच्छियां जो पकड़ने रे खातर चलीपे, पर तिसा राति सै किछ मनी पकड़ी सक्के।
\p
\v 4 अगले दिन भ्याग हुणे लगी गरी थी, यीशु नदिया रे कनारे आईने खड़ीग्या। तां बी तिसरे चेलयां सै नीं पछयाणया भई सै यीशु इ हाया।
\v 5 फेरी यीशुये तिन्हांजो पुच्छया, “बच्चो! क्या तुहांले मच्छियां हईयां?” तिने जबाब दित्या, अहांले निआं।
\v 6 फेरी यीशुये तिन्हांजो गलाया किश्तिया रे सज्जे हत्था खा जाल़ लावा, तां तुहांजो किछ मच्छियां मिली जाणियां। तां तिन्हें जाल़ लाया कने बौहत जादा मच्छियां हुणे रिया वजह ते सै तिस जाल़ा जो खिंजी नीं सक्के।
\v 7 फेरी तिने चेले तिसने जे यीशु प्यार करां था पतरसा ने बोल्या, “येत प्रभु आ!” ताहली जे शमौन्ने ये सुणया भई सै प्रभु आ, तां तिने अपणे सै कपड़े पैहनी ले सै जे तिने काम्म करदे वगत खोल्ही तरे थे कने झीला च छैल़ मारीती, काँह्भई तिस वगत तिने अधे कपड़े पैहनीरे थे।
\v 8 पर दुज्जे चेले मच्छियां ने भरीरा जाल़ खींजदे-खींजदे किशतिया पर आये। सै कनारे ते कोई जादा दूर नीं थे, सै सिर्फ तकरीवन सौ मीटर दूर थे।
\p
\v 9 ताहली जे सै कनारे पर उतरे, तां तिने तित्थी कोयलयां री आग्ग बल़दी देखी। तिस पर मच्छी पकणे जो रखीरी थी कने रोटी बी रखीरी थी।
\v 10 यीशुये तिन्हांने गलाया, “तुहें हुण सै जे मच्छियां पकड़ी रियां, तिन्हां चते खरियां-खरियां ली औआ।”
\v 11 शमौन पतरस किश्तिया परा गया कने 153 बड-बडियां मच्छियां ने भरीरा जाल़ कनारे खौ खिंजया। जाल़ा च बौहत जादा मच्छियां थिआं फेरी भीं सै जाल़ फटया निआं।
\v 12 यीशुये तिन्हांजो गलाया, “येत्थी औआ कने रोटी खावा।” तिसरे चेलयां चते किसी जो बी ये पुछणे री हिम्मत नीं हुई भई “तू कुण आ?” काँह्भई तिन्हांजो पता लगी गरा था भई सै प्रभु आ।
\v 13 यीशुये आईने रोटी कने मच्छियां लई कने तिन्हांजो दित्ति।
\v 14 मूईरयां चते जिऊंदा हुणे ते बाद ये तिज्जी बार यीशुये अपणया चेलयां जो दर्शण दित्या।
\s यीशु कने तिसरा चेला
\p
\v 15 जलपान करने ते बाद यीशुये शमौन पतरसा जो गलाया, “हे यूहन्ना रे पुत्र शमौन, क्या सच्चमुच तू मेरने इन्हांते जादा प्यार कराँ?” पतरसे यीशुये जो जवाव दित्या, “हाँ, प्रभु! तू जाणाँ भई हऊँ तिज्जो प्यार करां।” यीशुये पतरसा जो गलाया, “मेरे चेलयां जो सम्भाल़ सै जे मेमनयां साई ये।”
\v 16 सै तिसने दुज्जी बार बोलां, “यूहन्ना रे पुत्र शमौन, क्या तू मेरने प्यार कराँ?” पतरसे यीशुये जो बोल्या, “हाँ, प्रभु! तू जाणाँ भई हऊँ तिज्जो प्यार करां।” यीशुये पतरसा जो गलाया, “मेरियां भेड्डां री रखवाली कर।”
\v 17 यीशुये फेरी तिज्जी बार पतरसा जो गलाया, “यूहन्ना रे पुत्र शमौन, क्या तू मिन्जो प्रेम कराँ?” पतरस बौहत परेशान हुईग्या भई यीशुये तिस्सो तिज्जी बार ये पुच्छया, क्या तू मिन्जो प्रेम कराँ? तां पतरसे यीशुये जो गलाया, “हे प्रभु! तू सब किछ जाणाँ, तू जाणाँ भई हऊँ तेरने प्रेम कराँ।” यीशुये तिस्सो गलाया, मेरियां भेड्डां जो चरा।
\v 18 हऊँ तेरने सच्च बोलां, भई ताहली जे तू जवान था, तां तू खुद अपणे लक्का जो बन्हीने तित्थी जे तेरा दिल कराँ तित्थी जो चली जां था। पर ताहली जे तू बुड्डे हुई जाणा, तां तू अपणे हात्थ फैलाणे कने किसी होरी तिज्जो बन्ही लेणा कने तिज्जो उत्थी लेई जाणा तित्थी जे तू जाणा नीं चाहन्गा।
\v 19 यीशुये ये दसणे खातर गलाया, भई पतरसा कियां मरना कने तिसरे मरने ते परमेशरा री महिमा कियां हूणी। येढ़ा गलाई ने यीशुये तिस्सो बोल्या, औ मेरा चेला बण।
\s यीशु कने तिसरा प्यारा चेला
\p
\v 20 पतरस पिच्छे मुड़या कने देख्या भई, सै प्यारा चेला, तिस्सो जे यीशु प्यार कराँ था, तिन्हांरे पिछे आये राँये सैई था तिने जे रोटी तोड़दे बगत, यीशुये खौ झुकीने पुच्छया था भई, “प्रभु! सै कुण आ तिस जे तिज्जो धोखे ने पकड़वाणा।”
\v 21 ताहली जे पतरसे तिस्सो देख्या तां तिने यीशुये ते पुच्छया “प्रभु, इसरा क्या हुंगा?”
\v 22 यीशुये तिस्सो गलाया, जे हऊँ चाऊँ भई मेरे औणे तक सै जिऊंदा रौ, तां इसते तिज्जो क्या? पर तू मेरा चेला बण।
\v 23 इयां ये गल्लां विश्वासी भाईयां च येत्थी तको फैली गियां भई, तिस चेले नीं मरना। पर यीशुये येढ़ा नीं बोलीरा था भई, तिस चेले नीं मरना। पर ये बोलीरा था, जे, हऊँ चाऊँ भई मेरे औणे तक सै जिऊंदा रौ। तां इसते तिज्जो क्या?
\s उपसंहार
\p
\v 24 ये सैई चेला सै जे इन्हां सारियां गल्लां रा गवाह कने तिने जे ये गल्लां लिखियां; अहें जाणाँ ये भई तिसरी गवाही सच्ची।
\v 25 यीशुये होर बी बौहत सारे काम्म कित्ते। जे तिन्हां सारियां गल्लां जो इक-इक करीने लिखदे, तां हऊँ समझां भई, सै जे कताबां लिखियां जांदियां तां सै इतणियां जादा हुन्दियां भई पूरे संसारा च तिन्हां कताबां रखणे जो जगह नीं हुन्दी।
